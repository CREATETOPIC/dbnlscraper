

Opdragt aan den Hoog-Edelen Welgeboren Heer Diderik van Veldhuisen,

Heere van Heemstede, Williskop, Kort-Heeswyk, enz. enz. Kanonik ten dom, geeligeerde raad ter vergaderinge van d'Edelmogende Heeren staaten's lands van Utrecht, en hunne ordinaris gedeputeerde, hoogheemraad des Lekkendyks Bovensdams, enz. enz.

MYn Zangheldin, bestuwt van krygsbanieren,

Met helm en speer en beukelaar bekleedt,

Gehuldt om 't hoofdt met 
Wilhems
 veldlaurieren,

Bromt moedig, daar zy 't krygstoneel betreedt:

Maar schoon zy dus met mannelyke schreden

Te veldt stapt, en geharnast zich vertoont;

De Nydt heeft lang der Dichtren roem bestreden;

En niemant blyft van 't wangedrogt verschoont.

Tracht dan, o Nimf, een Schermheer op te zoeken;

Wiens hoog gezag, van groot en kleen geviert,

Verheerlykt in een ry van Letterkloeken,

De tanden breek' van 't woedende ongediert.

Veldhuizens
 Naam verstrekke uw borst een wapen;

Een Naam, door 't Sticht en Nederlandt vermaart:

Een Wachter, op wiens wacht het volk mag slaapen,

En rusten, schoon 't geweldt veel onrust baart.

Een kloeke loots, die 't Schip der Nederlanden,

In 't midden van 't verbolgen krygsgety,

Helpt stuuren, en de Kiel behoedt voor stranden;

Gezeten aan het roer van Staatvoogdy.

Die 't Staatenhuis, beroemt door Stichtsche Vaderen,

Met zorg bewaakt, en slaaft ten dienst van 't landt;

Gevoedt met room uit Pallas heilige aderen:

Dat tuig' 's Mans deugdt en onbevlekt verstandt.

Die in zyn hart den Stamboom van Oranje

Gewortelt houdt, en 't overoudt Geslacht,

Dat Neêrlandts recht beschermde in spyt van Spanje,

Gelyk 't betaamt, om zyn verdiensten acht.

Dat toont zyn hof, de bloem der Landjuweelen,

Daar 't Vorstendom, naar 't leven afgebeeldt

In marmer, en geplaatst in lustprieelen,

't Nieuwsgierig oog, en 't hart der volken streelt.

Zo tracht hy, in 't aanschouwen, ons te leeren,

De diensten van dien wytberoemden Stam

t' Erkennen, en steets dankbaar te waardeeren,

Het Bloedt, waar uit myn Vorst zyn oorsprongk nam.

Als zulk een Heer myn Zangnimf zal verweeren,

En dekken met zyn vlerken, wytgespreidt;

Durft zy de Nydt in 't aangezigt braveeren,

En spotten met heur haters onbescheidt.

Laat Momus vry zyn bitse tanden wetten,

En slaan den klaauw in 't merg van myn gedicht;

Ik zal gerust Vorst 
Wilhems
 lof trompetten:

Een Vorst, een Heldt, voor wien d'aaloutheidt zwicht.

Door u beschermt, volg ik de legervaanen,

O 

Heemstee

, van dien grooten Oorlogsheldt,

Die 't volk verloste, en Neêrlandts onderdaanen,

Geloof en recht kloekmoedig heeft herstelt.

Zo stuift, myn Heer, myn magt van oorlogsvlooten,

Met zyn beleidt gewapent, door de zee;

En blaakt de lucht met felle donderklooten,

Of pleit op 't zout voor Neêrlandts ruste en vreê.

Zo moet uw gunst myn huwlykstogt geleien,

(Een hoofdstof, daar myn Heldendicht op speelt)

Daar Godtsdienst, en de Deugden 't bruidsbedt spreien,

Waar op de Prins Vorst Jakobs Dochter streelt:

Terwyl het Hof, en Grooten van Britanje,

Op 't hooge feest, daar Karels rykdom praalt,

Verlangen naar de daaden van Oranje:

Die, op hun beê, zyn Gunsteling verhaalt.

Zo tracht myn Nimf van verre na te streven

Virgyl, beroemt door Vorst Anchizes Zoon,

En vinding van Eneas heerlyk leven;

Zo net versiert, als hoog van wyze en toon.

Maar moet myn zang de vlag voor Maro stryken;

(Wie zal hem ooit in Heldenpoëzy,

In schikking, taal en oorlogsstyl gelyken?)

De waarheit zet myn Dicht wêer luister by.

Ook gaat myn Heldt den Trooischen Heldt te boven,

Zo ver myn toon voor Maroos toonen buigt.

Myn Veldtheer ruimt geen vaderlandt noch hoven;

Als Trojes puin van Venus zoon getuigt.

Laat Lodewyk zyn Franschen Sinon zenden,

Die, heet op moordt, op roof en oorlogsbuit,

De steden door de vlammen tracht te schenden;

Hy bluscht het vier. hy dooft de krygstoorts uit.

Eneas zwerve als balling op de baaren,

Van vaderlandt, van have en erf ontbloot.

Myn Wilhem heerscht voor Godts vervolgde Schaaren.

Hy voedt en queekt den balling in zyn schoot.

Eneas minne, in Maroos Heldendichten,

Lavinia, door Jupiters besluit;

Om Latium aan 's Tybers boordt te stichten,

En vechte in 't veldt met Turnus om de Bruidt:

Myn Wilhem huwt aan 't Pronkjuweel der Vrouwen,

Door 't nootlot van den waaren Godt bepaalt,

Om Jesus Kerk noch hooger op te bouwen;

Hy strydt voor 't recht van 't volk, en zegepraalt.

Zo stapt myn Heldt op Stuarts hooge troonen,

Met Jakobs Telg, zyn groote Gemaalin,

Verheerlykt met drie koninklyke kroonen,

Begroet van 't volk, den raadt, en 't hofgezin.

O Mantuaan, zo hoog door kunst verheven!

Gy hadt uw vlyt voor 
Wilhem
 aangewendt,

Had u de tydt vergunt met hem te leeven;

En uw Trojaan waar heden onbekendt.

Ook was myn Heldt alleen voor u geboren,

Voor uwe pen, ô Roem van Helikon!

Nu heeft myn Nimf dat ruime veldt verkoren;

Schoon schaars gelaaft uit Pegaas Hengstebron.

Veel waage ik, door 't vermetel onderwinden

Van zulk een werk, een heldenstuk, zo zwaar.

Ik steeke in zee, maar zal veel klippen vinden,

En strandt de kiel, myn Zangnimf loopt gevaar.

De Dichters staan alreê met my verlegen.

Ik wordt beklaagt van Hollands Hoofdtpoëet;

Zyn vriendschap wenscht my op den togt veel zegen,

Doch't minzaam hart vreest schipbreuk, schroomt myn leet.

Maar neen, ik dwaal. wat droome ik van de baaren,

En 't zeilen met een zwakke kiel door 't zout?

Myn iever doet my dwaas ten hemel vaaren,

Met hem, dien eer de dagkoets wierdt betrout.

Maar vliegt myn Nimf omhoog, om laag te daalen,

Met Dedaals zoon, en voerman Faëton:

Al wordt haar oog gebliksemt door de straalen;

Geen nood: zy zengt haar vlerken aan de Zon.

Ik wordt genoopt, geprest, en vlieg dan heene.

Bespot my niet, ô Dichters in dien noodt;

Betreurt my, volgt de dochters van Klimene,

Die 's broeders val beweenden, en zyn doodt.

En gy, dien ik myn Heldenzangen wye,

Veldhuisen
, door beleefdheit wytvermaart,

De liefde van de Stichtsche burgerye

Wel dubbelt door verdienste en deugden waardt;

Ai laat uw gunst en heuschheit, my gebleken,

Den hoogmoedt van myn trotse Zangheldin,

Haar onmagt, met haar feilen en gebreken

Verschoonen, uit een toegenegen zin.

En zo myn Nimf uw oor ooit kon behaagen;

Het zy ze sloeg in 't veldt een oorlogstoon:

Of midden in 't gejuich den zegewagen

Geleidde van Godt Mavors grootsten Zoon:

Het zy ze treurde en mengde met haar traanen

De lykasch van de Britsche Koningin:

Of vrolyk zong in 
Heemstees
 groene laanen;

Daar Filomeel, weleer door Tereus min

Onteerdt, den hoon van 't schandelyk omhelzen,

't Schoffeeren van den dwingelandt vergeet;

Ja, queelende op de kruin der ryzende elzen,

Voor vrolykheidt verwisselt al haar leet:

Noch eens, kon ooit myn zang uw oor bekooren,

Veldhuisen
, leg een wyl uw staatzorg af,

Om heldendeugdt en dapperheidt te hooren;

En volg met my Oranjes legerstaf.

De Dichtkunst kon myn zinnen lang vermaaken,

Ontstak myn geest met heilig vier, myn Heer.

d'Aaloudheit nam die goddelyke zaaken

Ter harte, en schreef in dicht, met roem en eer:

Dat tuigen ons de Grieken en Latynen;

Daar Latium en 't wytberoemde Atheen

Dat helder licht zag uit zyn muuren schynen,

En klimmen naar de wolken van benêen.

Nu kan Euroope ook schrandre mannen queeken,

Zelf van Apol op Pindus top geteelt;

Die aan dat licht hun' vluggen geest ontsteeken;

Wier zuivre toon de ziel der Goden streelt.

En Neêrland heeft ook stof om hoog te draaven

Op Dichters, door hun zangen wytvermaardt;

Wier lof en eer zal blyven onbegraaven,

Zo lang de Zon haar straalen schiet op d'aard'.

Ik zie een rei geletterde Poëeten

Ten zangberg treên, naar 't heilig offerkoor;

Die voor 't altaar, als Febus Priesters, zweeten;

En, ben ik 't waardt, ik streeve op 't zelve spoor.

Ik volg van ver die kloeke Letterhelden,

(Schoon d'onmagt en myn kunstgebrek my smart)

Die voor myn toon hun schelle snaaren stelden:

Ik eer die bloem der Dichtren in myn hart:

En u, myn Heer, dien, met uw welbehaagen,

Myn Zangeres haar zangen op mag draagen.

Hoog Edele wel geboren Heer,

Uw Hoog Ed. gehoorzaamste en verpligste Dienaar

L. Rotgans
.



Aan den Lezer.

IK hebbe my verstout de wondere daaden van dien grooten Koning,

Wilhem den Derden
, (schoon deze hooge stoffe de penne van een ervarener Dichter vereischt) in Heldendicht te beschryven. Eenige Grieken en Latynen bedienden zich eertyts van verdichtselen, om de Helden of 't krygstoneel te voeren. Maar ik hebbe deze waarachtige geschiedenisse, zo vol ongehoorde dapperheden, kloekmoedige herstellingen van Vryheidt en Godsdienst, en wonderbaare gevallen, die het geloof van den nakomeling in twyfel zullen stellen, tot het voorwerp van myne bezigheden uitgekeurt.

De liefde tot dien wytberoemden Vorst, de hooge achting van zyne ongemeene hoedanigheden, en tedere zucht voor myn Vaderlandt, door zyne wapenen in de vorige jaaren vrygevochten, en het geweldt van den Franschen Koning Lodewyk den XIV, ontrukt, hebben my aangemoedigt. Voeg hier by de gedachtenisse van die nooitvolpreze Vorstin, Maria de Tweede; wier zalige ziel zich in d'eewigdurende vreugde verlustigt; terwyl de gansche waereldt, in rou, haar lykasch met traanen besproeit.

Om nu deze ongemeene stoffe niet op een gemeene wyze, en als een Rymkronyk, te verhandelen, hebbe ik, naar myn vermogen, de regelen van een Heldendicht gevolgt: daarom begint myn gezang niet met de geboorte van den Heldt, maar ik voere den verliefden Veldtheer eerst naar de kust van Engelandt, om Prinses

Maria

ten huwelyk te verzoeken; daar de Teemsgodin, op 't prachtigst versiert, den Vorst tracht te verwelkomen, maar vindt hem slaapende; en verhaalt ondertusschen aan haaren Waterstoet de zeegevechten onder zyn beleit voorgevallen. Ook hebbe ik my van voor zeggingen, het Heldendicht eigen, bedient; zo wordt Neptunus van my spreekende ingevoert, die den Vrede met Engelandt, de zeeslagen, tusschen de Hollanders en de Franschen by Messine, en de doodt van

den Admiraal de Ruiter spelt. En om niet historischer wyze en vervolgens te gaan, worden in het tweede boek, na de huwlyksplegtigheden op het vorstelyke bruiloftsfeest, de gevallen van de voorige jaaren, de Heldendaaden van den Zegenpraalenden
Wilhem, en zyn geboorte verhandelt.

Indien Krygsbeleit en Dapperheit myn Heldendicht luister byzetten, niet min heerlyk vertoont zich de Huwlyksliefde, de hooftstoffe van myn Heldendicht; een huwelyk, op de deugden gebout: een huwelyk, dat den waaren Godsdienst tegens 't geweldt der vyanden verzekert. Nooit heeft de bruiloftstoorts der Ouden met grooter glans gescheenen, dan deze, die alle nevels van vervolgingen, zwarigheden en elenden, den Belyderen van den Hervormden Godtsdienst beschoren, opheldert.

Indien, o gunstige lezer, myne wapenklanken en krygstrompetten, op den rookenden Oceaan, of in 't midden van het bloedig oorlogsveldt gesteeken, uwe ooren verveelen: indien de bliksems der veldtkortouwen te fel in uwe oogen schitteren; zie de Vredezon met heerlyker glans uit een zee van heldenbloet verryzen, en haare vruchtbaare straalen door gansch Nederlandt verspreijen. Zie de viertoneelen, door de geslaakte steden van 't Vaderlandt, ontsteeken, en de vreugdevlammen de burgerlyke traanen, by gansche beeken onder 't juk van Vrankryk uitgestort, van de straaten opdroogen.

Verlustig u ook met de zoete toonen der liefde: zie den Heldt, die yder overwint, door de schoonheidt, en deugden van Prinses

Maria

verovert. Gelei het Vorstelyk Paar naar den tempel, daar zelf de Godtsdienst het heilig offervier op 't echtaltaar ontsteekt.

Volg

Maria

met uwe gedachten, daar zy den zegepralenden Heldt, na zo veel krygsgevaren uit den Veldtslag wederkeerende, te gemoet treedt, omhelst, ontwapent, en zyn kruin met een krans, van vredepalmen gevlochten, versiert. Verwonder u ook over d'edelmoedigheidt van deze onvergelykelyke Amazoone; die, al

zuchtende, den dapperen Echtgenoot tot bescherminge van 't hervormde geloof aanmoedigt, den helm op 't hoofd zet, en 't harnas, met haare traanen bevochtigt, aan de leden gespt.

Laat de vroomheidt, en Godvruchtigheidt van dit Koninklyke Paar u leeren, het zelve spoor te volgen, en nacht en dag voor Godts Heiligdom te waaken. 
Maria

slaafde in haar leven, met de kroon op 't hoofdt, voor de vryheidt van Godts kerk. Vorst

Wilhem

vergezelschapte haar; en volhardt noch dagelyks in die Godsdienstige bezigheden. Wat kan u meer opwekken, als het voorbeeldt van deze groote Personaadjen? maar ik laate deze pligt van vermaaningen den Leeraaren aanbevolen; en spoede my om in weinge woorden u myn oogmerk te verklaaren.

Ik hebbe het leven van dien Grootmagtigsten Vorst, voor zo veel d'omstandigheden my bewust zyn, in dit eerste deel tot de kroninge toe beschreven. Nu is myn voornemen in een twede deel, onder Godts zegen, de banieren van den Koninklyken Veldtheer te volgen; en myne oorlogstoonen met den Vrede, die alrede met een vriendelyk gelaat Europe toelacht, te besluiten. Neem genoegen; en vaar wel.



 -->

In Gvlielmeida
Nobilissimi Viri
D. Lucae Rotgans.

TEmporis ingrati domitrix 
Rotgansia
 Clio

AEternum nitido pectine pangit epos.

Ferte, Deae, violas, & lilia ferte, Sorores:

Accendit Clarium spiritus iste nemus.

Qualis in herois exsurgit Musa cothurnis!

Quantus in attonita pectoris arce sonor!

Terra vale. Mens alta novo subvecta volatu

Lucida Pegasea tendit ad astra via.

Et major vulgi invidia, saeclique veneno,

Purpureo rapidum lumine signat iter.

Ringere, Livor iners, linguaeque tonitrua doctae

Despice: gannitus despicit illa tuos.

Fulminibus nimirum opus est, ac voce Deorum,

Fortia cui magni Principis arma labor.

Janus Broukhusius

.



Ad Virum Nobilissimum & Tersissimum, Lucam Rotgans, Cum aeterni operis carmine heroico Belgica Ejus Musa
Gulielmum III. Britannicum, Principem Optimum celebraret.

ROTGANSI Vatum Princeps, quos Belgica Clio

AEternis meritos vexit ad astra modis:

Qui primus patrium ad Vechtam deducere Musas

Ausus, & heroae condere vocis epos:

Quam bene purpureis tua stat subnixa cothurnis

Clio, & regificis intonat arma sonis!

Hic stupeo REGISGULIELMI maximagesta,

Bella tot, & forti parta tropaea manu:

Ut veniat, videat, vincat; reddatque saluti

Regna, Urbes, Populos, Foedera, Jura, Sacra.

Ut Bovinda Illi submisso flumine ripas,

Ac Thamesis pronas gurgite praestet aquas:

Utque tot auspiciis per plurima gesta secundis

Foedifragas Galli conterat acer opes.

Hic comes it Magno

Regi

Prudentia, Virtus,

Et sancta constans cum Pietate Fides.

Auriacum

legimus mansurum in saecula Nomen,

Heroas veteres, Semideumque Genus:

Fulget inexstinctum sidus REGINA MARIA
,

Cui pietate parem Saecula nulla dabunt.

Has verax laudes

Divae, Regi

que merenti,

AEternis cantas Arma Virumque modis.

Augusta, fateor, Tibi dextra Phoebus Apollo,

ROTGANSI, Aonias ipse ministrat aquas:

Quin etiam Musis lucum addit Regia Virtus,

Ut decus a gemma bacca nitente capit.

Nec Tibi nugatrix mendacis fabula saecli,

Ilias aut Dido nec repetenda fuit.

Candida Simplicitas veri Tua Carmina sacrat,

Carmina, quae quondam Dique Deaeque canent.

Haec tamen ut vere cantes, tersissime Vatum,

ROTGANSI, Musae dulce decus Patriae:

Lector utroque Tuos laudet vel pollice versus,

Mistaque purpureis aurea mala rosis:

Pace Tua dicam, GULIELMI
carmina dextrae

AEmula fulmineae nulla Thalia canet.

Ille decus Regum est, quo nil augustius uno

Vel fuit, aut olim, qua patet Orbis, erit.

Non possunt claro lucem addere lumina Phoebo,

Maxima nec versu crescere Fama potest.

Haec Magni laus est
GULIELMI
maxima, quod cum

Carmina Eum celebrent plurima, nulla satis.

Rite tamen cantas, ROTGANSI
candide, 
Regem
;

Sola decet Musas Purpura sacra Tuas.

Pro jure & meritis

Rex

Regum maximus Ille est,

Dignus ab aeterna posteritate cani:

Belgarum merito Vatum Tu maximus audis,

Dignus ab aeterna Posteritate legi.

Honori & Meritis Nobilissimi

Auctoris faciebat

Henr. Chr. de Hennin, D. & in Elect. Athenaeo, quod Duisburgi Cliviorum floret, Artium salubrium & Humanior. Prof. Publ.



 -->

In Nobilissimi Poëtae
Lucae Rotgansii Gulielmum III. Carmini heroico expressum.

BElgica se dudum magno jactabat Alumno,

Laetaque erat tantum se genuisse Ducem.

Pellaeum Juvenem quid, mendax Graecia, dixit,

Roma quid invicti Caesaris arma crepas?

Inclytus Auriaco prognatus sanguine Princeps

Verior est Batavi gloria lausque soli.

Hic unus veterum Regum monumenta Ducumque.

Vincit, & hos ipsos post sua terga videt:

Assensere omnes: & toti, qua patet, orbi

Belgica tam claro visa beata Duce.

Unica res deerat; Vates, qui Principis acta

Conderet, in magnos sufficeretque sonos.

Qui pede Maeonio Mavortia facta referret,

Virgiliique modis grande moveret epos.

Sensit, & erubuit; digno praecone quod orba,

Qui caneret tanti Principis arma, foret.

Et mihi materiem cum det 
Gulielmus
 opinam,

Non deerit Patriae laus, ait, ista meae.

Sed neque de medio (nam nulla hinc gloria) vates,

Qui caneret tenui carmine bella, placet.

Lassaret rerum communes turba Poëtas,

Frangeret infirmas sarcina tanta manus.

Rotgansi
 Clio (nam sufficit illa labori)

Principis indomiti fortia gesta canat.

Illi Pegasides sublimia carmina dictant,

Auratamque dedit flavus Apollo lyram.

Jamque opus aggreditur magni 
Rotgansius
 oris,

Nec premit impositum nobile pectus onus.

Belgica tolle caput; gemino praesignis honore,

Auriaci cunis nobilitata Ducis.

Nec minus ingenio sublimis clara Poëtae

Belgica sidereum tolle, superba, caput.

Petrus Burmannus

.



 -->

Op Koning Willem den Derden, in Nederduitsch heldendicht vertoont door den heer Lukas Rotgans. Eximiae laudis succensus amore.

WAt hore ik? ROTGANS geest, van hoger drift nu zwanger,

Belooft eerlang ons in hoogdravend heldendicht

Een groter werkstuk, dan de grootste heldenzanger

Voor Neêrduitsche oren zong, of ergens bragt in 't licht.

De derde WILLEM uit den huize van Oranje,

Die 't Neêrlantsch Staatschip redde in onwêer, nooit zo zwaar,

De derde van dien naam ten ryxtroon van Britanje

Gestegen, om al 't ryk te bergen in gevaar;

Dat wonder van onze eew, die spiegel aller vorsten,

Uitdeler van veel gunst der hemelsche oppermagt,

Bedwinger van gewelt, ten afgront uitgeborsten,

Beschermer van wat Godt en 't menschdom dierbaarst acht;

Hersteller van Euroop, der helden schoonste voorbeelt,

Der volken vryburg, by de Kzaarsche majesteit

Bezoek en verre reize uit Moskou waardt geoordeelt;

Is d' eerstof, daar zyn brein zo ruim en breet in weit.

Wat raat? wie staat met u, ô ROTGANS, niet beladen?

Met volle zeilen steekt uw schip af van de ree.

Is 't hier niet al te zwak? en kruistge wel beraden,

Voor klip noch bank beducht, dees grondeloze zee?

Wat kragt is tegens zulk een kunstwerk opgewassen?

Dit zou de schoudren van een Maro, of Homeer

Alleen, of beide, in een gesmolten, naulyx passen;

Al kroont d'aaloutheit hen met meer dan menschlyke eer.

Achilles wrok mag op veel moort en neêrlaag roemen,

Ulisses dwaaltogt, en Eneas heldenwerk

Te lande en ook ter zee: 't is by geen' helt te noemen,

Die Christus ryk bevryt, verlosser van zyn kerk.

Wie durft zyn snaren op zo hoog een' zangtoon zetten?

Zie, ROTGANS, zie wel toe. De nooit vermoeide Faam,

Die vlugge postbodin der werelt, mag trompetten:

Zy blaast met al haar magt, bazuint zich uit den aâm.

Verschrikt de val u niet van hem, die toom en teugels

Der goude zonnekoets durft mennen zonder schroom,

Noch Ikarus, daar hy de zon met wasse vleugels

Te na komt, en zyn ramp vernoemt den zouten stroom?

Hoe? raze ik, van den geest der poëzy bezeten,

Die dichters buiten 't spoor, als redenloos, vervoert?

Of drome ik op Parnas, den dichtberg der poëten,

Door ydle vreze en zorg in mynen droom beroert?

Broekhuizens, Burmans, en Hennynen, brave renners

In 't renperk van Apol, verlichten, stellen my

Gerust, met Monens, en met Branden, kloeke kenners,

Grootmeesters in de kunst der eedle poëzy.

Zy moedigen uw' geest, ô ROTGANS, die zo vierig

Ten zangberg opstreeft, van dien arbeit nimmer moê:

Uw lofzucht lovenze, al met ere ook zelfs eergierig,

En juichen u om stryt, ô heldendichter, toe.

Vaar voort dan, vaar dus voort; en laat u niet verdrieten

In zulk een eerperk, als Romein noch Griek ooit zag,

Daar elk te kort schiet, naar zo schoon een wit te schieten.

Breng groten WILLEM, zelf dus groter, aan den dag.

Styg uit de laagte om hoog door scherpe en steile rotsen.

Zo baant Amilkars zoon door d'Alpen zich een baan.

Ikaar en Faëton, die zon en hemel trotsen,

Ontbreekt al heel geen prys, terwylze iet groots bestaan.

Al wacht hier Neêrlant gansch volkomen geen gelykheit

Van zang en zangstof, elk verheft uw eêl vernuft,

Dat in zo ryk een stof, met onuitputbre rykheit

Van kunst en vonden, nooit verlegen staat, noch suft.

'k Zie u ten dichter van den grootsten vorst geheiligt

Door Klioos milde gunst; een dichtspoor u betreên,

Op WILLEMS heldenspoor, voor u alleen geveiligt,

Daar 't niemant anders waagt, of na u, of voorheen.

Gy leeft, waar WILLEM leeft en zweeft op alle tongen,

Onsterflyk met uw' naam: gy blinkt met 's konings glans:

Uw lof wort met zyn' lof of Helikon gezongen.

Hem eert Minerve en Mars, u Febus met zyn' krans.

J. Vollenhove
.



 -->

Aan den Heer Lucas Rotgans, op zyn Nederduitsch Heldendicht, Wilhem den Derden.

BEleefde 
Rotgans
, die 't Aartsbischoplyke Sticht

Verheerlykt met de bloem der duitsche poëzye,

Wanneer uw vlugge geest, bestraalt van hemelsch licht,

Te speelen vaert, en 't hantgeklap der burgerye

Door heldenzangen wekt, ik volge uw Kallioop,

Die, over zee, vol moets, met 's Prinssen vloot getogen,

Den grooten WILHEM, gansch Europes steun en hoop,

Ter rykstede invoert door ontelbre zegeboogen.

Britanje, een werelt op zich zelf, door Oceaan

En ruime stranden van al 't Christenryk gescheiden,

Schreide, als een krygsslavin, den hoogen hemel aen,

En scheen een' heilant uit den hemel te verbeiden.

Die daegde ook op, toen zy, aen d'Albionsche rots

Met boei en ketens om den blanken arm geklonken,

Een' draek ten doelwit stond, die, Roomsch of bastert Gotsch

Van afkomst, rook en vlam en gloet van felle vonken

Ter snuite uitwaessemende, uit zyne golven vaert

Met spitse hoornen, of de zee by gansche stroomen

Ter keele uitbraakt, en met den scherpen slingerstaert

De baren geesselt om dees treurige op te koomen.

Dit staet 's lants Perseus niet (of heet hy Herkules?)

Te lyden: van den noot, den hoogsten noot gedaghvaerdt

Redt hy, gezetelt op zyn zeepaert, de Prinsses,

En taistert reis op reis met zyn onquetsbaar slagzwaert

Het ondier op de huit, vol plaeten, dat het kraek',

En, uit de barning hem met gloeiende oogenblikken

Aenspuwend, bloet en gal en ingewanden braek'.

De Britsche Andromeda, dus vry van dootlyk schrikken,

En van haere yzre boei ontkluistert, eert den helt

Op vrye voeten, en gezint zyn deugt te loonen,

Een deugt, naer heur verdienste op geenen prys gestelt,

Biedt hem heur' haerbant aen en 't recht van twee paer kroonen.

Uw zangeres geleidt 's ryks heilant, toegejuicht

En bly gewellekoomt van duizent duizent monden,

Waer hy, den Godt gelyk, voor wien zich Oostlant buigt,

Verschynt in 't vrye ryk, naer 't zegevierend Londen.

De ryksraet, meester, toen gekroonde dwinglandy

Haer hof ter middernacht had met een stank verlaeten,

Kroont op Westmunsters koor met WILHEM zyn MARY,

Zyne Aertsvorstin, den bant van Britsche en Duitsche Staeten,

't Schenkaedje en onderpant des hemels, hem van Godt

Geschonken, op 't gejuich van Londens burgerye,

Toen Neërlants Herkules de wieken had geknot,

Den haviksklaeu gekort van Vrankryks staetharpye;

En, van den oorlogslaft te torssen half vermoeit,

In d' eerst ontloke beemt van leliën en roozen,

Die op MARYES wang, vol dau, vol geuren, bloeit

En bloost, zyn' arbeit met genoegen quam verpoozen.

Maer och! wat is de vreugt van 't menschdom kort en kleen:

Wat heeft de luister der onsterffelyke vonken,

Die uit twee oogen al den aardkloot over scheen.

Met licht en leven, och! te haestigh uitgeblonken!

Gy sterft, MARY, of leeft onendig door de doot;

En 't hof zit stom, of smelt in ongeveinsde traenen,

Terwyl uw Vorst, des doots grimmassen staag te groot,

Waer zy met vier en stael door dichte ruitervaenen

En regementen spookt, bezwymt op 't ledekant.

Nu ziet ook Londen met zyn volgepropte straeten

Uit andere oogen, dan, toen zy, door WILHEMS brant

In vlam gestoken, en in blyschap uitgelaeten,

Met Karel, Karels zoon, de jeugdige erfvorstin

Der Britsche sluierkroone, op 't spoor der Godsvrucht leidden

Naer 't kuische bruitsbed, dat de deugden, eens van zin,

Den trougenooten in de ruime hofzael spreidden.

Uw dappre dichtheldin, ô 
Rotgans
, die de streek

Der Mantuaensche zwaen geleeraert is te houden

In haer verheve vlucht, die nergens ooit bezweek,

Geleidt ons door den helt, den Aertshelt, dien d' aelouden,

Waer hun het zaligh lot van onzen tyt te beurt

Gevallen, kransten met onsterflyke laurieren,

Van zyne wieg, die vroeg in vorstlyk lamper treurt.

Gy meldt ons WILHEMS jeugt, en staetstaf, en banieren

En kruisstandaerden, die, voor 't Keulsche keurhof Bon

Na Naerdens winst geplant, op uit zyn torentranssen

Afwaeiende, den ren van Luidwyks oorlogszon

Dwarsboomden en haer licht verduisterden en glanssen.

Gy voert den veltheer, die 't gewelt ten lande uit prest

(Terwyl hy, ver van huis, met zyne benden tovert)

En zonder slag of stoot al 't overheert gewest

Met steên en vestingen op eenen sprong verovert,

In 't bloedigh oorlogsvelt van 't Henegousch Senef,

Dat met Kondé getuigt, hoe hy zy opgewassen,

(Gunt d' Almagt dat dit hooft nooit loot noch kogel treff')

Om slag op slag Bourbon met kracht t' ontharrenassen.

Gy zingt ons, hoe de Graef, het rykste plondernest

Van omgekocht geschut, den vyant zy ontwrongen;

Hoe by d'aeloude Abdy en Bergens hooge vest

De Lutsenburger van Oranje braef besprongen.

Hier deist nu d' overmoet, die dertel aen den disch

Den Helt beschimpte; hier verstuift, hoe juist geregelt,

Hoe dapper, 's vyants maght in ruigte en wildernis,

En laet het vréverbont met heldenbloet bezegelt.

Vaer voort, o 
Rotgans
; voer met uwen heldentrant

Den tweeden Konstantyn, den Britschen Alexander,

Gestreelt van weêr en wint naer d' Iersche zeekust; plant

Op d' oevers van de Boine Oranjes leeuwestander,

En triomfeer met hem, van edel stof begruist,

Die, naer zyn grootvaers wys, de stroomen door durft waeden,

Den vyant stort op 't lyf en afmaekt voor de vuist,

En kroon hem te Dublin met groenende eikebladen.

Verzel zyn rykstriomf met uwen Stichtschen Graef,

Met Lymerik, het hooft der Iersche nachtgedrochten,

Door Godarts kling en tong, in ieder even braef,

Tot WILHEMS hulde en trou manhaftigh afgevochten.

Ook zinge uw Kallioop, hoe Namens blaeu arduin

Als wasch smelt' voor zyn vier en kogels en kortouwen;

Hoe d' onherwinbre rots met neêrgeboge kruin

't Verwaten poortschrift stae wilvaerdigh uit te houwen.

Zy zinge, hoe de helt, van 't gruwzaem vloekgespan

Geveiligt door Godt zelf en d' englelyfwachtbende,

Den kryg zyne afscheit geeve in Christenryk, en van

Verwoede menschenmoort maeke een gezegent ende,

En gun' twee werelden te schryven in haer rust:

Door WILHEMS arm herbloeit de heileeu van August.

A. Moonen
.



 -->

Op Willem den Derden, Koning van Groot Britanje, Vrankryk en Yrlandt, Beschermer des Geloofs, enz. In Heldendicht beschreven door den Heere

Lukas Rotgans.
- Famam qui terminat astris.

RYs nu vry hooger, dan uw Domkerk met haar tooren,

O Uitrecht! op den lof van uwen ingebooren,

Uw Zoon, Apolloos Zoon, die door zyn Neêrduitsch dicht

Uw Stadt en Statenhof onendig heeft verplicht.

Hoe bleef haar aandagt vaak als opgetogen hangen

Aan zyn beroemde Lier- zyn Zege- en Herders-zangen!

't Zy hy de dapperbeit geleidt in 't oorlogsvelt,

Of op het lantvermaak zyn zachte snaaren stelt,

Of helpt de Ryksvorstin bedrukt naar 't graf' geleien,

Een halve weerelt met haar volken aan het schreien,

Niet uitgelaaten wilt als 't ongestuimig ryk

Van zo veel dichters, maar zich zelven steets gelyk;

Zoo vloeiende als de gladgekemde Vechterstroomen

Daar in hun kristallyn zich spiegelen de boomen.

Men ziet dan endlyk noch zyn uitgewrochte werk

De drieste onwetenheid en booze nyd te sterk.

Nu zweeft de Stichtsche Zwaan, best aan zyn wiek te kennen,

Veel hooger dan voorheen op zyn vergulde pennen:

Hy zuivert, daar hy met zyn vlerken klapt, de lucht;

En naakt de zon zelf als een arent in zyn vlucht.

De wakkre dichter is ter goeder uur geboren,

Die zynen toon, op u gestelt, alom laat hooren

O Groote WILLEM! die alle eeuwen door, uw naam

Verspreidde, en stof' verschafte aan d'onverzaadbre Faam.

Zyn edle zang zal uw bedryf en leven melden,

U eeren als 't juweel van oude en nieuwe helden.

't Zy hy in eene beemt van deugden weiden gaat,

Of uwe strydtbre kruin met lauren overlaadt.

Zyn zangheldin volgt zelfs in Yrlant uw banieren,

Terwyl uw vyant vlucht langs 't velt van zyn papieren,

Van schrik benepen: daar in 't heeste van dien gloet

De

Boyne

zelf zich ziet bepurpert met uw bloet;

En gy in 't open velt den tegenstrever dagvaart,

Die ziddrend wegdruipt op het zwaaien van uw slagzwaart.

Gy koost dan deeze stof zoo waardig voor uw dicht,

O

Rotgans
! om uw licht t'ontsteken aan dat licht,

En vielt met lust aan 't werk, om 's Konings krygsbedryven

Door uwe Fenixveer in louter gout te schryven;

Den Helt naar 't leven, ruim zoo duurzaam als in prent,

Net af te schilderen op eeuwig perkement.

Dit hooftwerk tart den nydt en 't roesten van de jaaren.

Al wat uw geest en vlyt van langer handt kon gaaren,

Uw keurig out en nieu, een onwaardeerbre schat,

Ontdekt zich ylinks in het opslaan van uw bladt.

Een ander oordeel vry, dit raakt kunstkenners nader.

Hier vloeit een bron, hier springt een onuitputbare ader.

'k Verneem het puikstuk hier van Neêrlants Poëzy.

Een ander lyme aan een veel hondert regels vry;

Als was'er zelf een prys op Helikon te winnen

Ten koste van den naam der Helden en Heldinnen,

Gelyk hier af, helaas! getuigen kan de tydt;

Uw werk blyft duurzaam werk en d'eeuwigheit gewydt.

't Is waar, veel waagt gy, die in zee u durft begeven,

In zulk een zee, daar gy zoo groot een Konings leven

Als een Arion op uw zuivre snaren speelt,

Op welke klank de vis zich roert, de vogel queelt;

Maar, kon men ergens den bequamen dichter vinden,

Gy waart alleen het die 't u zelf most onderwinden.

Wy zien hierop, hoe fel een Scyll' van afgunst bernt,

Eerlang uw harp om hoog ophangen in 't gesternt;

Terwyl uw glori by den Naneef wort voldongen,

Die d' Agrippynsche Zwaan zoo groots hebt nagezongen,

Dat elk by zulk een stof ook roemt de taal en styl.

Zoo leeft
ENEAS
door de puikschacht van
VIRGYL.

Joannes Brand
.



 -->

Aan den Heere Lukas Rotgans; wanneer zyn Ed. het Léven van
Wilhem den Derden. In Heldendicht uitgaf.

NU zwigte elk een die tragt op maat in 't Duitste schryven,

Hier ziet gy een Tafreel van WILLEMS krygsbedryven.

O Dichters, roemd met my dit weêrgâlooze werk!

Doorziet, doorleesd het vry. Geen tyd noch nyd zoo sterk

Zal ooit dit Proefstuk van de Dichtkunst konnen schaaden.

De Dichter leefd hier door, als WILLEM door zyn' daaden.

Zyn roem zal eeuwig zyn in Neederland bekend;

Zo lang Latonaas Zoon zyn gouden wagen mend,

En rondom 't Aardryk doed zyn vlugge paarden rennen,

Zo word des Dichters Lof verbreid door Fenixpennen.

Geen wonder dat hy lang beroemd was door de Faam:

Want wie is tot zo groot een vorstlyk werk bekwaam?

Mogt Maroos pen alleen Enéas togt verhaalen,

En moest Apéls penseel Vorst Alexander maalen.

Gewis 't komt 
Rotgans
 toe te zingen WILLEMS daân,

Mids wy Hem eeren als den Duitsen Mantuaan.

O 
Rotgans
, 'k ben verrukt door uwe Heldenzangen.

Uw' Vechtnimf houd myn' ziel en ooren als gevangen.

Vaar voort met d'iever, die vol luister in U blaakt.

Uw Dichttafreel, zo schoon, zo heerlyk, zo volmaakt

En keurlyk geschakeerd, doed heel de waereld blyken,

Dat Neêrlands Dichtrenrei voor U de vlag moet stryken.

De Dichters zyn verplicht te roemen neevens my,

Eerbiedig eindeloos uw Heldenpoëzy.

S. vander Heiden
.



 -->

Op het Leven van Willem den Derden, In Heldendicht beschreven door den heer

Lukas Rotgans.

HEt Britsche Ryksgebied, van Thetis zoute baaren

Rondom bespoelt, gekust, en dat het Godendom

Van Nereus woeste ryk de kroon zette op de haaren,

Waar door zyn heerlykheid tot aan de starren klom;

Is menigwerf geschokt door felle burgerkrygen,

Waar door het, half ontzielt, most naar zyn adem hygen.

Wat heeft dat Ryk niet tot een moordtooneel verstrekt

Van dolle woede, daar de felle Roofharpyen

Haar rolle op speelden! Hoe is niet de grond bevlekt

Met Vorstenbloed, door wraak, geplengt aan alle zyen

Van muytelingen, dien de rykskroon stak in 't oog,

Waar op hun moorders hart zyn giftig zwadder spoog!

Maar zoo het Koningdom ten doel stont van verraders,

Die, ver van hunnen plicht, der Vorsten hoog gezag

Vertraden; en van 't ryk de zenuwen en aders

Afsneeden: hoe wierd ook niet vaak de heldre dag

Der Britten, door een drom heerschzuchtige aartstyrannen,

Ontschapen in een nacht, en uit het ryk verbannen!

De Roomsche Heuvelstadt, van 't Priesterschap beheert,

Die d'armen haars gebieds in alle heerschappyen

Der waereld slaat, en 't al door vuur en staal verteert

Wat niet van haaren wenk afhangt, noch zich wil vlyen

Slaafs onder haar gezag en oppermogentheit;

Heeft dikwyls 't Ryks verderf en ondergang bereidt.

Hoe heughlyk mag dan 't Ryk d' ontrolde zegevaanen

Nu steeken op de spits van kerk- en torentrans!

Naardien d' Oranjezon zyn troon en onderdaanen

Zoo lieffelyk bestraalt met haaren gouden glans;

Dat WILHEM HENDRIKS arm 't geslaakt heeft uit de banden,

Toen zyne jongste dag, en doodsnood scheen voorhanden.

Dit is de dappre Vorst, die, met zyne oorlogsmagt,

By 't guure winterty durft bruischen door de baaren

Van vader Oceaan; en al 't gevaar veracht,

Om 't Brittenlandsche ryk, als Schermheer, te bewaaren,

Voor wettenschennis en verhaate dwinglandy;

Opdat hy eeuwiglyk het ryk ten Heiland zy.

Praal dan, o Engeland, met recht op zulk een Koning,

Die zich in 't harnas stak, om uwen veegen Staat

Te redden. wat gy hem kond schenken tot belooning

Weegt geensins op 't gewigt van zulk een heldendaad:

Wil dan omtrent den Vorst getrouw en dankbaar blyven,

En met uw goed en bloet zyn Koningszetel styven.

Hy is die Held, die Prins, uit Keizersbloet geteelt,

Wiens dapperheit en deugd klinkt door de bruine wolken;

Die door geen pen volmaakt kan worden uitgebeeldt.

De Groote
WILHEM, 't heil, de vreugd van zoo veel volken,

Wiens naam eeuwe in eeuwe uit alom zal zyn geëert,

By elk die vorstendeugd en groot bedryf waardeert.

Wien nu ontsteekt de lust, om
WILHEMS
heldenleven,

In zuiver Nederduitsch, op wakkren heldentrant

Te zien? Hy lees dit werk, zoo meesterlyk geschreven,

Door

Rotgans

heldenveêr, als of 't Apelles hand

Naar 't leven had gemaalt. dat niet behoeft te zwigten

Voor Maroos en Homeers doorluchte heldendichten.

O Dichter van het Sticht! ô groote Apolloos Zoon!

Den Parnas toegewydt, en van de Zanggodinnen

Zoo hoog geacht, bemint, om uw volmaakten toon:

Kon Orpheus d'aandacht, door zyn zang en snaartuig, winnen

Van 't woudgedierte; uw zang wekt rotz en marmersteen,

En blaast hem 't leven in die half verstorven scheen.

Hoe wonderlyk schakeert gy uwe Heldenzangen!

Hoe wel past elks verhaal op d'uitgekipte zaak,

En in des spreekers mond! hoe weet gy 't hart te vangen,

Door zoo verscheide stoff, zoo nut, zoo vol vermaak!

't Werk is zich zelf gelyk, of 't klinkt op oorlogsgalmen,

Dan of de Liefde prykt met haare zegepalmen.

Doet gy de Zeenimf aan haar watermaagdenstoet

Verhaalen, hoe het pronk van Hollandsch Admiraalen,

De dappre Michaël, verft Thetis schoot door 't bloet

Zyns vyands; en zyn arm de zege kon behaalen,

Op Fransche en Britsche vloot: wie schrikt niet voor 't gevecht?

Maar wie die d'eerkrans niet om 's Dichters haaren vlecht?

Daar schokt de waereld uit haare assen, door het donderen

Van 't zwangere metaal, zoo vreeslyk door zyn kracht.

De hemel kraakt. de kolk des afgronds gaapt van onderen,

En toond den vlooteling hoe 't zoute graf hem wacht.

O 
Rotgans
, gy voert ons met Neerlandsch waterhelden

In 't heetste van den slag op Nereus pekelvelden!

Maar als gy, moê van kryg, de minnewimpel steekt

Op 's Vorsten steng, en doet uw zangnimf hem geleiden

Door 't zout, naar Karels hof: hoe ziet men daar gequeekt

De zuivre kuische min, van tochten afgescheiden,

In
WILLEMS
hart! hoe teêr streelt dan uw heldendicht

Het oor! 't oog spiegelt zich in 't aangenaam gezicht.

Doet ge ons de huuwlykspraal en 't bruiloftsfeest beschouwen

Des Vorsten; wat is hier al Koninglyke pracht!

Hoe ryst uw heldentoon by 't Vorstelyke trouwen!

Wy voelen ons met U in Withals zaal gebragt:

Wy zien Prins
WILLEM
en
MARIA
in den tempel,

Daar 't blyde heilgeschal klinkt over trans en drempel.

Maar als gy, in den nacht van 's Vorsten Bruiloftsmaal,

Den braaven Benting doet den droeven staat vermelden

Van Nederland: wie schrikt, wie yst niet voor 't verhaal?

Hoe gilt de naare kreet noch over stroom en velden!

Wiens oog herschept gy in geen brakken traanenvloed,

Daar 't droevig tafereel noch rookt van 't lauwe bloet!

Als gy dan
WILHEM
weêr met zyne veldbanieren

Vertoont, daar hy een vest op sterke stad bespringt;

Of daar zyn heldenvuist behaalt de krygslaurieren,

Als hy op 't brieschend ros door 's vyands benden dringt;

Wat slaat uw Zangnimf dan geen hooge Mavorstoonen,

En sierd des Vorsten kruin met groene zeegekroonen!

Wanneer uw Klio, na d'orkaanen, 't zonnelicht

Van vreede voor ons oog zoo gloeijende op doet daagen;

Hoe vleit die zuivre glans, door 't luisterryk gezicht

Ons oog, thans vrygemaakt van oorlogsgloet en plaagen!

Hoe schel, hoe lieffelyk klinkt uwe vreêbazuin

Door alle kreitzen van den Nederlandschen tuin!

Maar als ge uw' toon verheft, sieraad van Neêrlands Dichters;

Daar gy den grooten Vorst ten hoogen rykstroon voert;

Dan weidt gy in den lof van Brittens vryheidsstichters,

En geesselt hem, die 't ryk in banden had gesnoert.

Hoe klinkt Prins
WILHEMS
lof tot 's hemels hoogste boogen,

Als wy hem door uw' zang zien op den throon verhoogen!

O

Rotgans

, Utrechts pronk, door hoogbegaaft verstand!

Wierd heldt Achill geacht van Koningk Alexander

Gelukkig, dat Homeer met zyne vlugge hand

Beschreven had den roem van zynen zegestander,

En leven: 't baart gewis ook in des Koningks oog

Genoegen, dat gy hem voert aan den starrenboog.

Dat dan de Hemel u, ô Dichter, spaare in 't leven,

En gy, langs 't eigen spoor, 't bedryf van Brittens Vorst,

Des Grooten Koningks, ook aan Nederland moogt geeven,

Daar zyne heldenarm den zwaaren rykslast torst:

Terwyl zyn eerbazuin klinkt boven lucht en wolken,

En hy den ryksstaf zwaait begrimt van d'afgrondskolken.

Maar nu Europe weêr, door 't oorlog afgestreên,

Den glans der Vredezon op zyne kim ziet straalen,

Moogt gy fluks anderwerf op 't groote schouwburg treên,

En door uw zwaaneveér den heldenlof afmaalen

Der Britsche Majesteit, van daar hy stygt ten troon;

Tot daar ge uw rol besluit met Ryswyks Vreedetoon.

F. Halma
.



 -->

Klinkdicht, Op het Leven van Willem den Derden, In Heldendicht beschreven door den Heere
Lukas Rotgans.

WIe sal een kroon voor 't hoofd des Groten WILLEMS vlechten,

Een Kroon, die waardig is het brein van sulk een Vorst;

Die, swoegende, al de sorg van gansch 
Europe
 torst,

Om haar verwoesten stant uit puin wêer op te rechten:

't Zy met de Twist door 't staal heldhaftig te beslechten,

Die overal haar grond met edel bloed bemorst;

Of liever door de Vree, waar naar sy hygt en dorst,

De breuk, schier hopeloos, weer dicht aan een te hechten?

't Is Neêrland, dat hem 't eerst ontfing in synen schoot,

En 't Britse Ryk, door hem verwekt als van de dood,

Gepaart met al den stoet der trouwe Bondgenoten:

Dees schaffen, elk om stryd, het flonkrend kroonsieraad,

Wiens glans, den tyd ten duur, hier snel en tintlend staat;

Wyl 't 
Rotgans
 in dit werk heeft als in gout besloten.

D. Smout
.



Verklaring Van de Print voor 't I Boek.

PRins

Wilhem Henrik

geeft, als bruidegom, zyn handt

Aan Britlandts Ryksprinses,

Maria
, d'eer der vrouwen.

De Godsvrucht ziet om hoog, om 's hemels troon t' aanschouwen,

Voor 't heilig offervier dat op Godts altaar brandt.

Kloekmoedigheit, bekleedt met prachtige sieraaden,

Met star en scepter, strekt een lyfwacht aan den Heldt.

De Zuiverheit, zo kuisch gelyk haar duif, verzelt

De schoone bruidt, en pronkt met zedige gewaaden.

's Lands Algemeene Vreugdt word door een vrou verbeeldt:

Zy heeft een bloemkrans en een scheepsroer in haar handen,

Een kroon 't hoofdt, en juicht om 't heil van zee en landen.

De

Ryksbeschermgodt draagt de vrucht die 't aartryk teelt,

Door Overvloedt gestort in Acheloüs horen:

Hy heeft een offerschaal in zyne vuist gelaân.

De blyde Hymen ziet de plechtigheden aan.

Godts Alvoorzienigheit kan hier 't gezigt bekooren:

De zon versiert haar borst; een oog blinkt op haar staf;

Zy wyst op 't vorstlyk Paar, en slaat haare oogen neder:

Zy prest de Luchtbodin van boven op haar veder:

Die daalt, op 't hoog beval, van haaren wolktroon af.

Hier ziet men aan den disch het vrolyk troufeest vieren,

Terwyl de Deugden, in 't verschiet, de bruidtskoets sieren.

Wilhem de III. Eerste boek.

MY lust een wapentoon te zetten op myn snaaren,

D'ontrolde legervaan, door duizent krygsgevaaren,

Op 't roeren van de trom, te volgen, en den Heldt

Te voeren in triomf uit Mavors oorlogsveldt.

My lust een zeeklaroen te steeken, en de kielen

En watertorens, die van zeesoldaaten krielen,

Te voeren door het zout op 't wajen van de vlag.

Gy Oorlogsgoden, die Godt Mavors ryksgezag

Met uw vermogen styft, en streeft, als lyfstaffieren,

Voor 's Opperkonings oog met vliegende banieren,

En schraagt den krygsas van de moedige Belloon,

Helpt, helptme zingen en geleidt myn heldentoon.

Leert my den Herkules afmaalen op myn bladen,

Die 't landt van 't slaafs geweldt verloste door zyn daaden:

Die voor den Godtsdienst stryd op 't brieschend oorlogspaardt,

En gansch Europe in noodt verdedigt door zyn zwaardt.

Doorluchte Vader, en Grootvaders van myn' grooten

Verwinnaar, schoon de doodt uwe oogen houdt geslooten,

En 't lichaam, afgeslooft door 't oorlog, slaapt in 't stof,

Terwyl de ziel, om hoog by Godt in 't hemelshof

Verheerlykt, gaat ten rei by duizendt Cherubynen;

Uw roem zal in myn Heldt weêr uit uw grafzerk schynen,

En straalen schieten door de gansche waereldt heen.

Zo veel verwinningen, en sterkbemuurde steên

Den vyandt afgeperst: op zo veel zegetogten

De krygslaurieren, om de strydtbre kruin gevlochten,

In 't Spaansche bloedt geverft: de Vryheidt op haar stoel

Verheven met haar speer; maar eertydts 't wit en doel

Van Alvaas razerny: den Godtsdienst op d'altaaren

Bevestigt in 't gezigt van zielsgeweldenaaren:

Geboeide slaaven uit de ketenen geslaakt:

De ziel des martelaars, op 't moordtschavot geblaakt,

Gehangen of onthalst, bevreedigt onder 't wreeken.

De bloedtplakkaaten met de vlammen aangesteeken,

En zo veel heil ten dienst van Nederlandt verricht;

Zal nooit de Batavier vergeeten in zyn' plicht.

Maar al die zaaken, hoe geviert en aangebeden,

Zyn minder, dan myn Heldt te teelen uit uw leden:

Ja al uw krygstrofeen, eerzuilen, hemelhoog

Uit 's vyandts puin gesticht, hoe herelyk in 't oog,

Min waardig, (schoon de Faam alom hun lof zal melden)

Dan dat gy Vaders zyt van zulk een' Zoone, ô Helden!

Heeft Nazo met dien toon Augustus oor gevleit;

Myn Zangheldin, verlieft op eere en dapperheidt,

En zo veel deugden, kan haar' yver niet bedwingen,

Om zulk een' lofzang voor uw Nazaat na te zingen.

Beroemde Vorsten, steekt nu 't hoofdt ten grafstede uit,

Verheerlykt met uw gunst myn vrolyk krygsgeluit.

't Gaat wel, ô Helden, 'k hebbe u naaulyks aangesproken,

Of voel myne aders van een edel vier ontstoken.

Noch eens, 't gaat wel: uw gunst ontvonkt myn ingewandt.

Vaar voort dan, Zangheldin, maar laat de minnebrandt

Uw baak verstrekken om die heirbaan op te streeven;

Doch geen onkuische vlam, als eer de Grieken schreven,

Ontsteeken in de borst van Paris, zal myn bladt

Bezoedelen met puin van troon of koningsstadt.

Een kuische minnedrift, gebout op zuivre gronden,

Gekoestert van de deugdt, om zo veel helsche vonden

In hun geboortensuur te smooren, en het quaadt

Te keeren, voedt myn pen, en stuurt myn heldenmaat.

Het guure Herfstsaizoen, bevrucht van wintervlaagen,

Verloste een korten tydt het landt van oorlogsplaagen,

En dwong den legerknaap te wyken uit het veldt,

In 't heetste van het woên; als Neêrlandts Oorlogsheldt,

De derde 
Wilhem
, uit het zegeryke Oranje

Gesprooten, en den echt van 't koninklyk Britanje,

De minnevonken queekte in 't edelmoedig bloet.

Een zoete hartstogt prangt het vorstelyk gemoedt,

Waar voor zyn hart, voorheen' onwinbaar, moet bezwyken.

Hy hadt, niet lang geleên, in d'overzeesche ryken,

Zyn oog verlustigt met het aangenaam gezigt

Van Hertog Jakobs Telg, Britanjes Konings Nicht.

De tweede Karel was de broeder van haar vader.

Maria Stuarts roem ontvonkt Vorst 
Wilhems
 ader.

Hoe, zegt hy: zal de Min, in zulk een oorlogsgloedt,

Niet uit te blusschen, dan door dierbaar heldenbloet,

Nu van de togten van myn boezem zegepraalen?

Zal zy de driften van myn oorlogslust bepaalen?

Wech, laffe liefde, ik banne u eeuwig uit myn zin.

Maar niet te hoog! ik voele een ongeneesbre min

Myne aders quetsen, en een goddelyk vermogen

My dwingen de Prinses te groeten met myne oogen.

Vaar wel dan voor een tydt, verlegen Nederlandt:

Zo dra de fakkel van myn huwlyk heeft gebrandt,

En my gelukt tot bruidt dat Ryksjuweel t'ontfangen;

Zal ik, geprikkeldt van het uiterste verlangen,

Weêrkeeren tot uw hulp, om Vrankryks krygsgeweldt

Te stuiten, en uw zaak bepleiten in het veldt.

Zo spreekt de Vorst, en laat den vloteling beveelen

Zich te bereiden tot den togt; zyn zeekasteelen

De watervleugels aan te binden, om het zout

Te klooven: elk verricht den last hem aanbetrout,

En ievert om 't bevel met arbeit na te komen.

De Goden van den Staat, van blyschap ingenomen

Om 't opzet van den Heldt, genaaken hem om strydt.

Elk heeft een gunstig hart zyn oogmerk toegewydt,

En vergezelschapt met heilwenschende gedachten

Den minnaar naar de kust, daar hem de schepen wachten:

De Hemel, spreekenze, geleide u over zee,

En voere u veilig, Prins, aan konings Stuarts ree;

Daar moet Mariaas oog met gunst uw min bestraalen!

Terstont gebiedt de Vorst de zeilen op te haalen.

Eool, de koning van de winden, plaatst zyn stoet

In 't oosten, en de kiel bruist veilig door den vloedt.

De doeken zwellen, en de glatgekemde baaren

Bereiden hem den weg. Neptuin, van waterschaaren

Omsingeldt, dobbert op zyn schulpkaros voor uit.

De Nimfen naaken, als Godt Tritons schor geluidt

De gansche zee vervult uit zynen krommen horen.

De schone Galaté, uit Doris schoot geboren,

Voert, borlende uit den grondt, de Zeegodinnen aan:

Zy ziet, in 't zwemmen om de kiel, de minnevaan,

Van Febus toorts bestraalt, op mast en stengen pronken.

Zy leest uit 
Wilhems
 oog een hart vol minnevonken:

Wy volgen, zingtze, den verliefden Minnaar na,

En zullen u, ô Vorst, geleiden vroeg en spâ,

Ja vlytig dragen op onze armen door de stroomen.

Ik weet een minnedrift valt pynlyk in te toomen.

'k Hebbe ook in myne jeugdt een minnewondt gevoedt;

En quynde in 't midden van de golven aan dien gloedt,

Niet uit te blusschen dan door 't oog van myn verwinnaar.

De zoon van Faunus en Simetis was myn minnaar.

De stranden, daar wy steets liefkoosden zy aan zy,

Zyn noch getuigen van ons aangenaam gevry:

Myn beeltenis stondt diep in Acis borst geschreven.

Maar Polifemus, door een minnenyt gedreven,

(O doodlyk opzet!) verft zyn klaauwen, gansch verwoedt,

En razende van spyt, in myn bemindes bloet.

Myn vader Nereus, die de tomelooze baaren

Met zynen drietandt kemt, en Doris, die de jaaren

Van zyne jeugdt zo trou kon koestren met haar min,

Beweenden myn verlies met een verslagen zin.

Myn onheil wierdt beschreit van alle waterryen.

'k Wensche u een beter lot, verliefde Prins, in 't vryen:

Nooit meng' zo bittre gal uw zoete minnevrucht.

Aanschout, myn' zusters, hoe die groote Veldtheer zucht,

En 't ingewandt verlangt, om 't Pronkjuweel der vrouwen,

Het voorwerp van zyn min, in Karels hof t'aanschouwen.

Dryf, gryze Vader, dryf uw winden sneller voort.

De kielen stuiven door de golven op dat woordt,

En ankren veilig aan de Brittenlandtsche stranden.

De witte krytberg groet de schepen onder 't landen;

En zietze vrolyk, want de kryg heeft uitgewoedt,

Niet als bestryders, maar als vrienden te gemoet.

De Teemsvoogdes, belust den Veldtheer met haare oogen

Te naaken, hadt een rok van purper aangetogen:

De blonde haarvlecht, die zo sierlyk speelt en krult

Langs borst en schouder, met een krans van lies gehult;

Begerig met haar stoet den Minnaar op te wachten.

Maar 
Wilhem
, afgemat door teedre minneklagten,

Verpoosde door den slaap de togten van zyn hart.

Ik zal, zo spreekt de Nimf, schoon my 't geheugen smart,

O watermaagden, 't geen ik heb gezien voor dezen,

Verhaalen: 
Wilhems
 komst, een Vorst by elk geprezen,

Errinnert my de zaak: zyn oog ontsluit myn mondt.

De Nimfen zitten om haar wagen neêr in 't rondt.

Ik ken, zo vaartze voort, dien roem der Oorlogshelden.

Ik heb de Faam voorheen' zyn daaden hooren melden.

De Britsche Kroon, helaas, door droevig misverstandt,

In kryg gewikkeldt met den Staat van Nederlandt,

Kreeg kontschap in 't begin van al deze oorlogsplaagen,

Dat hem den zeestaf en 't gebiedt was opgedraagen

Van Neêrlandts vlooten, om, in 't bloedig zeegevecht,

Door krygskunde en beleidt, te stryden voor het recht.

'k Zag vierwerf achtereen de hooge zeekasteelen,

Drie vlooten, op het zout een felle krygsrol speelen:

Want Vrankryk styfde, trots op 't hooge zeegezag,

(De zaak is u bekent) de Brittenlandtse vlag.

Ik dreef myn stroomgespan in 't midden van de baaren;

Belust den strydt van ver t'aanschouwen, en de maaren,

Indien ons 't oorlogslot begunstigde in den slag,

Te draagen naar den Teems op dien gewenschten dag.

De dubble Koningsmagt daagt op aan alle kanten,

Belust de Britsche Roos in Neêrlandts Tuin te planten,

Of Fransche Leliën te zaajen door het veldt;

Maar Hollands Leeuw bewaakt zyn erf in 't zeegeweldt.

Prins Jakob leidt vol moedt zyns broeders oorlogsvlooten

Als Admiraal, bestuwt van Edelliên en Grooten,

Pilaaren van het ryk, sieraaden van het hof:

Elk strekt een Watergodt, en vlamt op eere en lof;

Ja wenscht de zegekroon te drukken op zyn haaren,

Of eeuwig na de doodt te leeven in de blaâren,

En heldenschriften, die nooit nydt of tydt verslindt.

De roode Vlag vertoondt het hoogste zeebewindt.

De rechte vleugel, daar de witte scheepsstandaarden,

Door eedt en krygsverbondt, met onze vaanen paarden,

Wordt door het Fransch bevel geleid van Graaf d'Estré.

De dappre Sandwich voert de slinke, en stuift door zee.

Maar 't is onnodig al de Helden op te noemen,

Gy hebt de namen door hun daaden hooren roemen.

De Staat van Neêrlandt zendt den grooten Michaël

Met zyne vlooten af (hy hadt noch 't zeebevel

Ter dezer uure niet uit 
Wilhems
 mondt ontfangen.)

De Hoofden, wederzydts ten strydt gerust, verlangen

En dorsten om het bloet te zwelgen onder 't slaan.

De strydt begint. 't metaal barst los; en d'Oceaan

Verstrekt een moorttoneel. ja beide d'Admiraalen,

Belust met doodlyk loot elkanderen t'onthaalen,

Staan pal als leeuwen met een onverschrokken moedt.

De golf van Sowlsbay rookt van 't verschgeplengde bloet.

De braaven sneuvelen, en moeten 't leven laaten.

De strydtbre Montagu, de roem der zeesoldaaten,

Die eeuwig slaafde voor Vorst Karels ryksgezag,

Die dubble Troonzuil in den raad en kryg, (o slag,

Die Londen eeuwig zal beweenen en beklaagen!)

Wordt met zyn zoon, helaas! te derelyk verslaagen:

De vlammen weiden in zyn waterslot. de noodt

Vermaant den Graaf zyn heil te zoeken in de boot:

Matroos en zeeman volgt, om 't leven te bewaaren,

Maar smoort, voor 't vier bevreest, in 't midden van de baaren.

O deerlyk einde van Britanjes Watergodt!

Maar Hollandts Admiraal ontmoet geen beter lot.

Ik zag een doodlyk loot zyne ingewanden scheuren;

En most myn vyandt zelf den braaven Gent betreuren.

De kaaken van de Faam gezwollen van 's mans lof,

Trompetten lang zyn deugdt in Koning Karels hof.

Rochester zag voorheen', door onze nederlaagen,

Dat strydtbaar Waterhooft de zeelaurieren draagen,

En wondren doen; zo kloek door Ruiters aangevoert:

Dat moet ik melden; schoon 't verhaal myn hart ontroert,

En 't schaadlyk oorlogsvier noch bliksemt in myne oogen.

't Algiersche roofgespuis bezuurde 's mans vermogen.

De Turksche Maan bezweek voor zulk een Waterzon.

Nu legt hy neêrgevelt die andren overwon.

ô Britten staat my toe dat ik den heldt mag eeren:

Het is een deugdt de deugdt zyns vyandts te waardeeren.

De strydt groeit vreeslyk aan, men moordt, men blaakt, menwoedt.

Prins Jakob, in 't gevaar van 't Godendom behoedt,

Verlaat zyn zeekasteel, doorboort aan alle kanten:

Hy doet zyn hooftbanier en koningsstandaart planten

Op 't zeeslot, dat zyn naam naar Karels ryksstadt draagt.

Heldt Herman, Schout by nacht, in 't krygsvier onversaagt,

Door bloedig schuim gevolgt van dappre Brittenlanders,

Bestookt den Admiraal van Hollandt met zyn' standers;

Die wacht den aanval van dien grooten Waterheldt

Op zynen sabel af, en trotst het zeegeweldt.

Men ziet de vyantschap hun beide in d'oogen blaaken.

Zy grimmen tegen een. men lost de koopre kaaken;

Die scheuren 't stroomgevaarte, en booren door de kiel.

Hier wordt matroos gewondt, zygt neêr, en braakt de ziel.

De leden vliegen langs 't verdek, door donderklooten,

Van buskruit voortgeprest, den zeeman afgeschooten.

Men kruist van wederzyts met branders door de vloot.

Daar storten mast en steng, getroffen van het loot,

Met vreeselyk gekraak, en spoelen in de baaren

De zwavelvlammen af. een heir van waterschaaren

Dryft zieleloos op 't zout, en verft de zee met bloet.

Daar ziet men 't oorlogsschip verdrinken in den vloedt.

Hier zengt de kiel de lucht, verrast door brandtgaljooten.

Een schrikkelyk gekerm verryst uit beî de vlooten.

De doodelyke pyn ontsluit den bleeken mondt

Van 't volk, door bouten, schroot, of splinters zwaar gewondt.

Dat onweêr daverde vervaarlyk in myne ooren.

Ik treurde om 't droevig lot den vloteling beschoren,

En zag de zon met bloet in d'oogen ondergaan.

De nacht voerde eindelyk de donkre schimmen aan,

En bruine schaduwen, terwyl de helden streden.

De schepen zakken af in orde en in geleden.

Elk voegt zich op zyn post, en volgt zyn zeevoogdts vlag.

Zo scheidt de vloot van een op 't scheiden van den dag.

Men ziet van wederzydts de reddelooze schepen,

Van 't barstende metaal doornagelt, binnen sleepen.

Men zendt de dooden en gequetsten naar het landt,

En lost dat lastig pak. de vlooten houden standt

Elkandren in 't gezigt: de zeeman vlamt op voordeel,

En styft zyn dapperheit met krygsbeleit en oordeel.

Zo kruist men heene en weêr een lange wyl op zee.

De guure winter naakt en voert de stormen meê,

En dwingt den vloteling te zeilen naar de kusten,

En van zyn arbeit in de havens uit te rusten.

Nu zegt Matroos verheugt: vaar wel, ô scheepsgebou,

Ik slaap veel veiliger in d'armen van myn vrou.

Ja zeil vry heen', verhaal uw vriendt en bloetverwanten

Het onwêer, dat u dreigde aan boort van alle kanten;

Maar zeesoldaat bepaal uw blyschap om de doodt

Der helden, die ge in 't bloedt zaagt wentlen op de vloot,

En sneuvlen aan uw zy: betrou geen aardtsche zaaken:

Hun nootlot is voorby, en 't uw zal haast genaaken.

De weiflende oorlogskans, vol wisselvalligheidt,

Heeft ieders uur getelt, en elk zyn deel bereidt.

Zo spreek ik, en gelei de schepen met myne oogen.

Men hadt de vyandtschap te diep in 't hart gezoogen;

Dat dodelyk venyn, door merg en ingewandt

Gekroopen, liet geen rust, maar stookte brandt op brandt.

De koude winter kon dien oorlogsgloedt niet blusschen.

Het schrandre krygsbeleit sliep nimmer. ondertusschen

Roept koning Karel, in den aanvang van het jaar,

Den Raadt van 't ryk by een: hier bleek de haatlust klaar:

Men moet, zo spreekenze, Karthago nu verdelgen,

En 't weêrpartydig bloet der Nederlanden zwelgen:

Zy waren eeuwen lang de vyanden van 't ryk,

Uit eige neigingen en voordeel te gelyk.

Men vischt naar middelen, om schatten uit te vinden:

De sterkste zenuwen om 't oorlog aan te binden.

Geen minder vlyt betoont de Staat van Nederlandt:

d'Oranjeboom, zo versch in dezen hof geplant,

Begon in 't midden van den winter schoon te bloejen:

Men zag zelf op de zee zyn eedle vruchten groejen

Van zorg en wakkerheit, en in dien krygsorkaan,

Het landt beschaduwt door zyn lommer, veilig staan.

Elk ziet op 
Wilhems
 arm, geschraagt door Godts vermogen.

De maan hadt zevenmaal haar horens ront geboogen.

De blyde zomerzon steeg hoog aan 's hemels trans,

En streelde 't aardryk met een aangenamer glans:

Wanneer de golven weêr van zeekasteelen krielen;

In overvloedt bemant met onversaagde zielen.

Ik hoor hoe Nederlandt, op voordeel afgerecht,

En zeevaart uitgeleert, myn stroomen laagen legt;

En tracht de monden van myn havens toe te sluiten

Met ballastschepen, en heel diepgeladen fluiten,

En 't grove zinkgevaart te booren in myn grondt:

Maar wakkerheit belet dien doodelyken vondt.

Britanje doet als rook zyns vyands list verdwynen;

'k Hadt anders aan dien brok wel eeuwig mogen quynen

In d'ingewanden, waar dien aanslag niet gestuit.

Maar 't is myn oogmerk niet elks poging en besluit,

Zo schrander uitgedacht, te melden in 't byzonder.

Ik zeg alleen: ik most dien fellen oorlogsdonder

Verdraagen in myn oor noch driemaal achtereen.

Driewerven wierde op zee vervarelyk gestrêen.

Driewerven dekte Apol zyne oogen op zyn wagen.

Prins Robbert leidt de vloot: 't was Karels welbehagen

Hem 't hooge zeegezag te schenken op dien tydt.

De Brittenlander was verzekert van zyn vlyt.

Ik hoor hem schreeuwen: vecht, ô helden, voor de kroonen.

De koning zal uw moedt in overvloedt beloonen.

Ik zie voor u bereidt een ryken buit en schat.

Dat niemant nu zyn deugdt door laffe vrees beklad'.

Wy hebben minder magt en kleinder vyandt tegen;

De krygskans lacht ons toe door 's hemels hulp en zegen.

Men zal den Batavier bestooken op zyn kust.

Zo spreekt hy; en zyn woordt vult elk met heldenlust.

Men zegt de Ruiter steeg op 't hooge scheepskampanje;

Hy zwaaide zynen staf ter eere van Oranje,

En voerde, al spreekende, matroos en zeeman aan:

Ik zie de vyanden bereiden zich tot slaan,

De dubble magten van twee Koningen gezonden;

Myn zoonen toont uw moedt ten trots van Seine en Londen:

Weidt met uwe oogen in d'Oranje zeebanier.

En gy, ô Hoofden, volgt uw eedt en plicht, zo dier

Gezworen aan dien Heldt. helpt my zyn krygsbevelen,

Terwyl de Vorst aan landt zyn oorlogsrol zal speelen,

Uitvoeren op de zee. vecht voor het vaderlandt,

Voor vrou en kindren en 't geloof, ons waardtste pandt.

De Lelikoning zou dat kerkjuweel belaagen.

Laat eeuwig Neêrlandts speer den hoedt van vryheidt draagen

Door uwe dapperheidt. Zo moedigt Michaël

De Hoofden van zyn vloot, soldaat en zeegezel.

Daar gaat het dondren aan. daar barsten d'yzre keelen.

De kogels weiden in den buik der zeekasteelen.

De stranden daveren door 't vreeslyk zeekrakkeel.

De witte vlag ontsluit het bloedige toneel,

Met Tromp (een Oorlogsman in 't zeebewindt ervaren,

Wiens naam, ons lang bekent, zal zweeven op de baaren,

Zo lang Neptunus vuist den waterscepter zwaait.)

Hier ziet men hoe de kiel om voordeel wendt en draait,

Dan by de windt, dan oost-dan noordt-dan zuidtwaart heenen.

Zo dra Prins Robbert, en held Sprag in 't perk verscheenen,

Bereidden Michaël, en Bankert zich ten strydt.

Geen leeuwen vochten ooit verwoeder. ieder quyt

Zich dapper voor zyn heer, zyn vaderlandt en erven;

En tracht te winnen, of op 't bedt van eer te sterven.

Prins Robbert schreeut: vecht, vecht voor Karels ryksgezag.

De Ruiter galmt hem na: strydt voor d'Oranje vlag.

Heldt Bankert zoekt met kracht te booren door de vlooten,

Maar ziet zyn voorsteng en groot marszeil afgeschooten;

Doch Michaël stuift met zyn vlugge kiel gezwindt

Hem na, gelyk een pyl begunstigt van den windt;

En redt den krygsgezel in 't midden van de branders.

Hier gloeit het oorlogsvier der dappre Nederlanders.

Daar praalt het zeebeleit van Stuarts landtgenoot.

Gins sticht het zeetoneel, in 't aanzien van de doodt,

Een zetel voor de trou; die heerscht, in 't bloedig vechten,

Op 't edelmoedig hart van zo veel waterknechten:

Elk arbeidt om zyn vriendt te rukken uit den noodt,

In 't barsten van 't kanon, in 't gieren van het loot.

Zo vecht men tot de nacht, ter westkimme opgevloogen,

De lugt met zwart bekleedt, en dekt godt Febus oogen.

Men werpt het anker uit, steekt tekenvieren aan,

Om ieders magt by een te zamelen na 't slaan.

Hoe lag de zee bezaait met wrakken, masten, sprieten,

En wandt en stengen, fel gerabraakt onder 't schieten,

En door een donderkloot gebonst van 't waterslot!

Zo dwaalt de holle romp, door 't nydig oorlogslot

Berooft van leden, op de golven heene en weder;

Of zinkt, te diep in 't hart geboort, ten afgrondt neder.

Door zo veel vyandschap hervat men 't zeegevecht

Noch tweemaal achter een. elk oorloogt voor zyn recht.

De haat ontsteekt den moedt, en arbeidt op de zielen:

Dat tuig' de jongste slag, door moorden en vernielen.

't Schynt of de vierberg op d'ontruste golven blaakt,

Als 't zwangere metaal salpeterdampen braakt,

En bliksemt over 't zout. de rook bekleedt de wolken.

Verbaasde Thetis, in het diepste van haar kolken

Gedooken, denkt niet meer, gedoodtverft door 't metaal,

Om 't minnekoozen van heldt Peleus, haar gemaal.

Neptuin ontzinkt den moedt terwyl zyn zaalen branden.

De scherpe zeevork ploft tot driemaal uit zyn handen.

De waterbliksem smeult en zengt zyn gryzen baart.

Ik hoor hem schreeuwen met een schorren toon: bedaart

O Geessels van de zee, die, razende van toren,

Zo wreedt elkander tracht in 't laauwe bloet te smooren.

Breekt af, ô broeders en nabuuren, maakt een endt

Van bloet te mengen met myn waterelement.

Laat af, ô Karel, tracht in vrede uw staf te zwaajen;

Gy zult een ryker oogst, ô Vorst, van vruchten maajen.

En gy, ô Lodewyk, al lang genoeg gewoedt;

Verlaat den Oceaan: verschoon 't onnozel bloet.

Hou op, ô Nederlandt, hou op, en laat uw schepen

Uitheemsche koopmanschap voor uwe paalen sleepen,

In plaats van doden en verminkten, door het loot

Getroffen, droef betreurt van kroost en bedtgenoot.

Ik hoore, ik hoore alrêe de droeve weduw kermen.

Ik zie den zuigeling 't mishandelt lyk omarmen

Van die hem 't leven gaf, en mengen door geween

(O deerlyk schouspel!) bloet en traanen onder een.

De bleeke bruidt beweent haar minnaar; en de moeder

Den zoon met smert geteelt. de zuster mist haar broeder.

Noch eens, ô helden, staakt uw woeden, laat u raân.

Maar al myn poogen is vergeefs. ô nacht breek aan,

En rol den aardtkloot in uw' bruine en donkre vlerken:

Dek met uw' schaduwen de bloedige oorlogsperken,

En sprei de duisternis weêr over 't marmer heen!

't Gaat wel: de nacht stygt op, en Febus daalt beneên;

En dwingt die leeuwen om hun woeden af te breeken.

Men grypt de zeeklaroen. ik hoor den aftogt steeken.

O Brit, ô Nederlandt, hoe is uw haat zo groot!

Bestrydtge uw vriendt uw broêr en uw geloofgenoot?

Wat hebt gy helden voor myne oogen neêrgeslaagen!

Helpt, Zeegodinnen, helpt. help, Thetis, helpme klaagen;

Beween de zoonen van Godt Mavors, zo beroemdt

Gesneuvelt op het bedt van glori, waardt genoemdt

Van heldendichters, om hunne oorlogsstof te sieren.

Zy kochten voor hun doodt onsterflyke laurieren.

Besproei de wonden, die noch gaapen, met een vloedt

Van traanen. Ridder Sprag, vereeuwigt door zyn moedt,

Dryft zonder leven in zyn zeeslot op de baaren:

Maar eeuwig is zyn ziel ter starren in gevaaren,

Van Smithe en Litleton zo herelyk verzelt.

Hier leggen Fowler, Finch en Worden neêrgevelt.

'k Zag Heyman, Reves en de Neve 't leven laaten.

Al' paerels aan myn kroon, beroemde zeesoldaaten:

Die Karels hoog gezag hanthaafden in den strydt.

Zy leeven na de doodt als wondren van hun' tydt.

En gy, ô Nederlandt; moet Schram en Vlug beweenen;

Die Lichten zyn te vroeg, met Liefde en Zweers verdweenen,

En Visser, Zwerius, en Gelder, d'eerste spruit

Van haar, die Michaël wel eer omhelsde als bruidt.

Ik zie dien ouden Heldt, met traanen op de wangen,

Besturven aan het lyk van zyn behoutzoon hangen.

Maar 't is te laat beweent: hy sterft, vol roem en eer,

Gelyk een zeesoldaat, in 't midden van 't geweer,

Met zo veel helden, die, tot oorlogsramp geboren,

De ziel, maar nimmermeer hun' grooten naam, verlooren.

Rust, rust in eeuwigheidt, na zo veel strydt en leet,

Vermaarde mannen, daarge om hoog op wolken treedt,

En in een heldenry, beroemdt door ooreloogen,

Als heldre starren blinkt, en schittert in myne oogen.

En gy, door 't nootlot meer begunstigt, die 't gevaar

Ontworstelt zyt, hoort toe; ik zal u naakt en klaar

't Geheim ontvouwen, in den hoogen Raadt beslooten:

Verlaat, ô Engelandt, met uw geblaakte vlooten

Myn stroomen, want ik zie de vredezon alreê,

Met herelyker glans, verryzen uit de zee;

En alle nevels van uw vyantschap verdwynen

Voor dat gewenschte licht, dat in uw hof zal schynen

Van 't Nederlandtsche strandt. maar gy, ô Batavier,

Hebt noch te stryden met de Fransche zeebanier;

Gy zult myn' golven door uw' wapens weêr ontroeren,

En naar een andre kust de zeekortouwen voeren.

Hou moedt. u staat noch meer te stryden. 'k zal myn vloedt,

Van lyken opgepropt, zien zwellen door uw bloet.

En gy, ô Watervoogdt, ô roem der Admiraalen,

De zon uws levens zal verdwynen met haar straalen.

Ja beef vry, Ruiter, want het nootlot is gespelt,

En 't vonnis van uw doodt alrede om hoog gevelt.

Een eilandt ryst'er uit de Middelandtsche baaren,

Trinakrie, voorheên door woedende oorlogsschaaren

Zo menigmaal ontroert: gy zult, ô Michaël,

D'Oranje vlaggen, door Vorst 
Wilhems
 zeebevel,

Daar hene voeren, om den Spanjaardt by te springen;

En Vrankryks roofgespuis, zo 't mooglyk was, te dwingen

Messina, tegens recht verovert en verkracht,

Te ruimen; en die plaats te leevren in de magt

Van haaren Opperheer, tot schrik der muitgedrogten.

Gy zult de Lelivloot, op twee verscheide togten,

Bestooken, in 't gezigt van Etnaas zwavelkolk:

Die vreeslyk flikkert in het oog van 't watervolk.

Gy zult, (myn zeggen is gegrondt) in 't zegepraalen,

Uw jongste zeetriomf daar met uw doodt betaalen.

't Iönisch pekel, dat Messines boorden lekt,

Zal schaamroodt blyven, door uw dierbaar bloet bevlekt.

De lucht zal weenen, en de golven zullen schreien.

Een algemeene rou zal 't lyk naar 't graf geleien.

Uw Opperwaterhoofdt, en Neêrlandts Oorlogsgodt

Zal beeven op 't gerucht van uw rampzalig lot;

Hy zal uw grasgewelf met zegetekens kroonen.

Een Heldendichter zal aan 't Y met Roomsche toonen

Uw doodt uitgalmen van de hooge plaats in 't oor

Der Batavieren, en elk moedigen uw spoor

Te volgen, om vol vier die heirbaan op te streeven;

En baanen hun dien weg door 't voorbeeldt van uw leven,

En braave daaden, vry van smette en lasterschuldt.

Hier zweeg Neptunus; en 't Orakel is vervult:

Na zo veel zwaarigheên van woeden en verdelgen,

Vermoorden, blaaken, en onnozel bloet te zwelgen,

Verzoent de gulde Vreê, gestegen van den troon,

Den Staat van Nederlandt met Koning Stuarts kroon.

Maar Ruiter sneuvelde op de Middelandse plassen.

Men zag een doodlyk loot den Admiraal verrassen.

De doodt kroop langkzaam door een voetwonde in zyn hart:

Een doodt die Neêrlandt en de grootste Vorsten smart.

Terwyl de Teemsvoogdes van haaren glazen wagen

Neptunus godsspraak meldde, en tweepaar waterslagen,

En d'ooren streelde van de Nimfen door 't verhaal;

Ontwaakt de Vorst. zy groet den Heldt, en zegt: ô praal,

En luister van deze eeuw, zyt welkom aan myn stroomen:

Ik hadt de tyding van uwe aankomst niet vernomen,

Of schoot uit plechtigheidt myn purpren zeerok aan,

En laste myn gespan in 't stroomgareel te slaan,

Om u te groeten met ontsag en nedrigheden.

Ik merke d'oorzaak van uw komste en weet de reden.

Uw oogmerk en besluit is op de min gegrondt.

Prins Jakobs Dochter heeft uw ingewandt gewondt.

Gy tracht Mariaas handt als bruidegom t'ontfangen.

Gezegende echt! gy zyt ons uiterste verlangen.

Wat zal uw bruiloftsknoop, ô Prins, een vasten bandt

Van vrientschap vlechten met ons Ryk en Nederlandt!

Die broeders zullen dan elkandren niet bestooken.

Dan zal geen zeegolf door hunne oorlogsbliksems rooken.

Zo blyft het woedendt zwaardt gezegelt in de scheê,

En ik in eeuwigheidt verbonden aan den vreê.

Wy zullen dan niet meer, door vier van wraak aan 't blaaken,

De fakkels slingeren in uwe riete daken,

Noch vissershutten en gehuchten, die, gerust,

Geen vyandt wachten, meer verwoesten aan uw kust.

Noch Neêrlands Hektor zal, met toortslicht in zyn' handen,

Myn' havens naaken, en myn' zeegevaarten branden.

Een gloedt van vriendschap zal, ontsteeken door deeze echt,

De harten wederzydts ontvonken. ieders recht

Zal ongeschonden op de woeste golven bloejen,

Dan zal de zeevaart door de koopmanschappen groejen.

Vaarwel, doorluchte Prins, omhels de Ryksprinses;

Ontdek uw minnebrandt. hier zweeg de Teemsvoogdes;

En 
Wilhem
 groet haar met een oog vol dankbaarheden.

De liefde midlerwyl kroop dieper door zyn leden.

't Verlangen om zyn ziel t'aanschouwen noopt zyn reis.

Hy ziet de kruinen van het Koninklyk paleis,

Ten hemel opgebouwt, van verre met zyne oogen,

En 't prachtig Londen, ryk van aanzien en vermogen.

Hy naakt de Koningsstadt, en streeft ter hofpoorte in,

Verwelkomt van den Raadt, en Karels hofgezin.

De Britsche Koning zelf ontfangt hem in zyn' zaalen,

Beveelt den onderdaan den braven Vorst t'onthaalen

Met alle waardigheên; gelyk zo groot een gast

Een Prins, een Bloedtverwant, en Neêrlandts Veldtheer past.

Men spreid' de tafels in de marmre galleryen.

Het sierlyk hofbanket, gedischt aan alle zyen,

Verlustigde den smaak. de hofknaap schonk den wyn.

De nektar gloeide in 't gout, op speelde in 't kristallyn.

Men zag de vrolykheidt door 't dierbaar nat ontvonken.

De Koning greep een kroes ter kimmen vol geschonken:

Zyt welkom, sprak hy, in myn ryken, brave Zoon

Van Stuarts dochter, eer de lust van vaders kroon.

Myn zusters beeltenis herleeft weêr in uw wezen.

Uw vaders dapperheidt is in uw hart verrezen.

Zo spreekt de Britsche Vorst en drinkt den beker uit.

De kamers zwellen van een vrolyk feestgeluit.

Elk volgt den Koning na, en leegt de gulde schaalen.

D'Oranje Veldtheer slaat zyne oogen door de zaalen;

Hy ziet een ryk getal van beelden in 't verschiet,

En vraagt wie dat ze zyn. d'afbeeldtsels die gy ziet,

Zo antwoordt Karel hem, zyn Koningen, voor dezen

Beheerschers van den troon. dit kunstwerk wordt geprezen,

Van 't allerkeurigst oog, voor groot en ongemeen.

Gy ziet hier Vorsten en Vorstinnen onder een.

Daar pronkt Elizabet, myn neef, aanschou haar wezen;

Gy zult den Godtsdienst uit haar heilige oogen leezen.

Die Goddelyke Vrou, en groote Kruisheldin

Gaf wetten aan het volk, als Britlandts Koningin,

Een langen reeks van viermaal tien en tweepaar jaaren;

En ieverde onvermoeit voor tempels en altaaren.

't Hervormde kruisgeloof was haar begeerte en lust.

Haar zetel was gesticht op vaste vrede en rust.

Haar wysheidt ging den aardt der vrouwen ver te boven.

De gansche waereldt most haar liefde en vriendschap looven.

De doodt van die Vorstin sleepte ieders vreugde in 't graf.

Den zesden Jakob wierdt in haare plaats de staf,

Door wettig erfrecht, van het Britsche ryk gegeeven.

Gy ziet dien vroomen Vorst daar afgebeeldt. naar 't leven.

Hy hadt de deugden van zyn groote Voorzatin,

En heerschte vreedtzaam met dien zelven geest en zin.

Hy kon de paalen van zyn heerschappy vergrooten,

En ploegde 't pekel met zyn rykbemande vlooten;

Maar niet om oorlogsvier t'ontsteeken op de zee.

Hy plant zyn onderdaan op d'Indiaansche ree,

En sticht zyn ryksgrens op d'Amerikaansche stranden.

De Roos wascht weelig door zyn vlyt in vreemde landen.

Maar 't is onnodig al de Vorsten, zy aan zy,

Zo kunstig afgemaalt in beeldt of schildery,

Te melden; want gy hebt hun' daaden wel geleezen.

Prins 
Wilhem
 antwoordt met een neêrgeslaagen wezen.

Hy zag zyn Grootvaârs beeldt, die door 't rampzalig lot

Most knielen voor de byl op Londens moordtschavot;

En met onnozel bloet den wrok en haatlust blussen

Van 't wispelturig volk, dat Kromwel voerde op 't kussen,

En tot Beschermheer koos; die recht en wetten van

De kroon zo schelms verriedt, gelyk een aardstiran.

Dat denkbeeldt perst den Prins de traanen uit zyne oogen.

Dit merkt de Britsche Vorst: ik zie uw hart bewoogen,

Myn neef, zo vaart hy voort, door 't aanzien van dien heldt,

En martelaar van 't ryk zo helsch ter neêr gevelt.

Ik most myn vader zien onthalst door beulen handen,

En zelf, in ballingschap en afgelege landen,

Zyn asch betreuren, van myn staf en kroon berooft.

My hing een zwaare bui van rampen over 't hoofdt.

'k Hoor dat myn vyanden verwoet hun vierschaar spannen,

En zweeren 't vorstlyk bloedt voor eeuwig uit te bannen,

En nimmer Koningen te dulden op den troon.

De vader lag vernielt. nu dreigt de haat den zoon.

Wat wierdt'er in dien tydt onnozel bloet vergooten,

Om myn gerechte zaak, van Edelliên en Grooten!

Die met ontzag den naam van Koning Karel noemt,

Wordt van den Raadt begrimt, en schelms ter doodt gedoemt.

Men rooft de middelen en schatten van myn vader.

Een ander slaat zyn klaauw, gelyk een aartsverrader,

Aan 't vorstlyk eerebeeldt, op markt of beurs gesticht.

Zo holt de razerny, vervreemt van deugdt en plicht.

De Schotsche landgenoot ontsloot in 't endt zyne oogen.

De wroeging kon den haat in 't hart niet meer gedoogen,

En schennis, tegens recht myn erfdeel aangedaan.

Gerechtigheidt daalt neêr en tast den landzaat aan.

Men zendt Gezanten af, en noodtme, zonder schroomen,

Door tekenen van trou, in 't Schotsche ryk te komen:

Ik sta den voorslag toe; en steek van Neêrlandts kust

Vol moedt in zee: doch van myn nootlot onbewust.

Ik lande veilig, en wordt van den ingezeten

Met vreugdt verwelkoomt, en voor Koning uitgekreeten.

Maar deze plicht was op geen zuivren grondt gebout;

My wierdt noch kerklyk recht noch godtsdienst toebetrout:

Ik zag myn magt besnoeit, en most dien hoon verdraagen.

Nu sliep myn vyandt niet, maar Kromwel leîme laagen,

En voerde 't leger van zyn muitelingen aan.

Ik ruk myn heir by een, en moedig 't volk tot slaan;

Ja trek met minder magt de vloekverwanten tegen.

Te Dumbar viel de strydt, tot nadeel van myn degen.

'k Zag Leith en Edenburg verovert na 't gevecht.

Zo woede in Ierland ook de krygskans tegen 't recht.

Ik hoor van allen kant de doodelyke maaren

Van nederlaag, en 't lot begunstigt de barbaaren,

Verraders van de kroon, bestryders van hun Heer.

'k Wierd eindelyk, myn neef, met allen plicht en eer,

In 't Schotsche ryk gekroont. myne onderdanen zwoeren,

Met goedt en bloedt voor my den oorlog uit te voeren.

Ik ruk myn benden naar de grens van Engelandt:

Maar 't nootlot, tegen 't recht der Koningen gekant,

Bestooktme met een magt van eindelooze plaagen.

Ik most myn leger zien verwonnen en verslagen,

En schandig wyken voor myn vyandt uit den slag.

Ik, die voor korten tydt in 't Schotsche ryksgezag

Met kroon en scepter pronkte, en vorstlyke sieraaden;

Most nu myn lyfgevaar in slechte boergewaaden

Door 't veldt ontvluchten, in den koninklyken glans

Verbergen voor myn volk. ô nydige oorlogskans!

Wie zal den wrevel van myn landtzaat niet vervloeken?

Ik most behoudenis en heil in Vrankryk zoeken,

En schuilen in dat ryk drie jaaren achter een;

Maar steets ontfangen met veel eere en waardighêen.

Ik zal door lang verhaal uwe ooren niet verveelen;

En 't is myn oogmerk niet u alles meê te deelen,

't Geen in myn afzyn wierdt verhandelt in myn ryk.

(De zaak is u bekent.) elks drift was ongelyk.

Men vondt de harten daar verdeelt. ik mostme vleien

Dat twedragt van 't gemoedt hun zou den val bereien,

En binnelandts krakkeel den muiter doen vergaan;

d'Uitheemsche vriend had al voor my zyn best gedaan.

Ik doolde in ballingschap door vorstelyke hoven.

Uw waarde Moeder, Prins, (ik moet haar vrientschap looven,

Haar liefde erkennen) quam my groeten in dien staat.

My dunkt ik zie haar noch, besturven in 't gelaat,

Den stroom van Agrippyn besproejen met haar traanen.

Zy treurde om Vaders moordt, en vloekte d'onderdaanen.

Myn vrienden onderwyl versterken hun banier.

My wordt gebootschapt, dat myn vyandt Olivier

De ziel hadt uitgebraakt; en dat veel Ridders waaken,

Ter liefde van de kroon, voor myn vervalle zaaken.

Ik hoore dat myn magt groeit aan van tydt tot tydt,

En dat rechtvaardigheidt de dwinglandy bestrydt.

Godts vierschaar kan het quaadt wel voor een tydt gedoogen,

En zien de boosheidt aan met onverschillende oogen;

Maar eindlyk barst de wraak in volle maaten uit:

Dan zwicht geweldt en twist voor 't Goddelyk besluit.

Dan zinkt het onrecht, en gerechtigheidt dryft boven.

Ik wordt voor Koning weêr geroepen in myn hoven.

Een algemeene vreugdt geleidtme naar myn vloot.

De Staat van Neêrlandt, dien myn onheil lang verdroot,

Onthaaltme, voor 't vertrek, met eere en plegtigheden.

Ik zag u handt aan handt met uwe Moeder treeden.

Uw levens dageraat beloofde een helder licht.

Ik greep u in myn arm, met traanen in 't gezigt,

En sprak: ô jonge Prins, nooit moet u 't nootlot plaagen;

Maar 't wisselbaar geval in uwe kindsche dagen

U vrientschap zweeren, met een diergestaafden eedt,

Die nooit verbroken worde; en keeren ramp en leet.

My bleek hoe 't ongeluk begrimt de hoogste troonen;

Door 't moorden van den Vorst, en 't zwerven van zyn Zoonen.

Ik stort noch dagelyks myn traanen op zyn graf.

Hier breekt de Koning zyn verhaal en woorden af.

'k Heb dikmaal, zegt de Prins, myn Moeder hooren klaagen:

Hoe heeft myn ziel een wyl geworstelt met de plaagen!

Sloeg ik myne oogen naar 't ondankbaar vaderlandt:

Ik zag den Koning daar op 't hevigst aangerandt.

Van 't brullende ongedierte, en tygers, die, verbolgen,

Hun Vorst en wettig Heer uit boze drift vervolgen;

Tot hy, op 't moordtoneel gestegen, met zyn bloet

Den wrok van 't volk verzaadt, dat onrechtvaardig woedt.

Aanschoude ik myn paleis en vorstelyke zaalen;

Ik zag geen muurtapyt, noch hofsieraaden praalen;

Maar wanden, die, met rou behangen, om de doodt

Steets treurden van hun Heer, myn Prins en echtgenoot.

Noch wil 't hartnekkig lot zyn afgunst niet bepaalen;

Myn waarde broeders en getrouste vrienden dwaalen,

En zwerven achter lande, als ballingen, ontbloot

Van vorstelyken staat. in 't midden van dien noodt

Schiet my niet over om myn leven te vermaaken,

Dan 't drukken van uw mondt, en 't streelen van uw kaaken,

En 't oog t'aanschouwen, daar myn 
Wilhems
 oog in speelt,

O jonge Prins: maar hoor, wat u myn hart beveelt:

Indien het ongeluk, na 't einde van myn leven,

(Ik zoek de doodt) volherdt, en myne broeders sneeven,

Ik eisch van u de wraak. verdelg het muitgespan,

Tot zoen van vaders schim. verniel den aartstiran,

Als u de tyd, myn zoon, verziet van manneleden.

Dan rust ik eeuwig in myn grafzerk, wel te vreden.

Zo sprakze steets; daar ik, in myne onnozelheidt,

De traanen droogde van haar wangen, nat beschreit;

In 't kinderlyk gemoedt door haare klagt bewoogen.

Ik ben myn zusters ziel, voor 't hartlyk mededogen,

Noch dier verbonden, zegt de Vorst; maar laat ons niet

Meer melden van ons leet, en uitgewoedt verdriet.

De jaaren slyten meest de rampen die ons drukken,

En wissen uit het hart geledene ongelukken;

Want zo men eeuwig op zyn tegenspoedt bleef staan,

Men zou versmooren in 't herdenken, en vergaan.

Wy zyn die donkre bui voorspoedig weêr te boven,

En hebben beide stof om 't Godendom te looven:

Ik, die in zekerheidt, na 't stuiten van 't geweldt,

Sint acht paar jaaren my ten rykstroon zag herstelt,

Daar ik, zo teêr bemindt van al myne onderzaaten,

In volle rust bezit myn koninklyke staaten:

En gy, ô Prins, die, met veel waarde en eer versiert,

Gelyk een Krygsgodt, wordt in Nederlandt geviert;

En torst den last van Staat en oorlog op uw schouderen;

Ja, draavende op het spoor van uw geheiligde Ouderen,

Geeft klaare tekens door uw heldendeugdt en moedt,

Dat gy gesprooten zyt uit hun doorluchtig bloet.

d'Eertitels, die gy door het zwajen van uw degen,

In 't overzeesch geweste, als Veldheer, hebt verkreegen,

Verlustigen myn ziel; zo dat ik, wel vernoegt,

Van vreugdt moet juichen, om de waarde u toegevoegt.

De naauwe bandt van 't bloet verbindtme zo te spreeken,

En liefde, die haar vier kan in myn borst ontsteeken.

Ik min u, braave Prins, ja hou vry voor gewis,

Dat my uw heil zo waardt, als zelf de ryksstaf, is.

De schrandre 
Wilhem
 toont den Vorst zyn dankbaarheden

Voor zulk een heusch gesprek, en antwoordt op zyn reden

Met zo veel wysheidt, dat al 't hof, en d'adeldom,

En 't dischgenootschap zit als spraakeloos en stom;

Door 't redeneeren van den Veldheer opgetoogen.

De nacht, in 't vaale kleedt aan 't bruine zwerk gevloogen,

Hadt lang de dagtoorts van Latonaas zoon geblust.

De Vorsten scheiden, en begeven zich te rust.

Een aangenaame slaap bekruipt en streelt de leden.

Men leidt Prins 
Wilhem
 in een zaal vol kostlykheden,

En prachtig nachtvertrek voor zyne rust bereidt.

De vorstelyke koets was sierlyk opgespreit.

Maar liefde stoort den slaap, en dwingt zyn oog te waaken.

Hy voelt den minnegloedt zyn boezem heeter blaaken.

Hy woelt. hy klaagt. hy zucht. heldt Tithons schoone bruidt

Stak weder op haar beurt de kruin ter golven uit,

En boorde een zoom van gout aan 't zwerk. de zonnewagen

Wierdt steil uit Nereus schoot ten hemel opgedraagen.

Hy springt van 't ledekant, en wandelt door de zaal.

De Koning hadt rontom, op dat ik recht verhaal,

Met voordacht zyn vertrek met wandttapisseryen

Bekleedt; waar in de min blonk uit aan alle zyen

Door oude dichtselen; en ieder schildery

Verbeelde een minneklagt, of aangenaam gevry.

Een opgetooide sleep van blonde Hofgodinnen,

Volleert en afgerecht in harten t'overwinnen,

En 't jeugdig ingewandt te zetten in een gloedt;

Verstrekt de Ryksprinses, Maria, tot een stoet;

Daar zy op 't wandttapyt, als door Minervaas handen

Naar 't leven geborduurt, om 't vorstlyk hart te branden,

't Bekoorlyk slaapvertrek ontsteekt door haar gezigt;

En schept in 't midden van den nacht een helder licht,

Door duizent starren, die steets flikkren uit haare oogen.

De Nimfen leggen voor haar' voeten neergeboogen.

Ook hadt de Koning, om het oog van dezen Heldt

Te streelen, wapens op het wandtsiraadt gestelt.

Hy wist dit voorwerp kon een groote ziel bekooren.

Een ry van helden, uit Gradivus bloet geboren,

En in zyn wapenschool van jongsaf opgevoedt,

Geleidt zyn krygsgespan; daar hy, van 't volk begroet

Met trommelklanken, die zyn hart en ooren streelen,

Den oogst der velden blaakt met rokende gareelen;

En sleept de Koningen, geklonken van den troon,

Geketent aan zyn as, in zegepraal ten toon.

Men zag'er tenten, en ontrolde veldtstandaarden,

Zoldaaten in 't geweer, en brieschende oorlogspaarden.

Hier streden Hektor en Achilles ryk van moedt;

De stroom van Simoïs zwelt van 't geplengde bloet.

Daar vecht Anchizes zoon, begunstigt van de Goden,

Met Turnus benden, en bezaait het veldt met dooden.

Gins werpt de strydbre maagd Kamille schicht op schicht,

En streeft den vyandt met haar vrouwen in 't gezigt.

Noch volgde een lange sleep van Vorsten, om hun' daaden

Door Mavors zelf gekroont met groene lauwerbladen;

Maar in een later eeuw tot stryden voortgebragt.

Hier ziet de Vorst, tot roem van zyn vermaardt geslacht,

De sabels blinken van de Prinssen van Oranje;

Die Neêrlandt rukten uit de tiranny van Spanje.

De stormbok beukt den muur. men voert de ladders aan.

Hier naakt een leger, om den vyandt op te slaan.

Dit alles hadt door vlyt een levendt oog verkreegen,

Dat zelf de kunst natuur beschaamt, en maakt verlegen.

D'Oranje Veldtheer slaat zyne oogen hene en weêr,

Door 't koninklyk tapyt; maar niets behaagt hem meer

Dan 't aangenaam gezigt van zyn Mariaas leden.

Hy zag haar jaagende op de groene zoden treeden.

Zy hadt een zwynspriet in de blanke vuist gelaân.

De jagtrok plooide om 't lyf; de haarvlecht, los gedaan,

Speelde om de schouders heen. staak, zegt hy, staak uw jaagen,

Gy hebt myn hart alreê gevangen wechgedraagen;

Ik buig, verwonnen, my voor uwe voeten neêr.

Hy drukt het beeldt, gelyk Pigmalion wel eer

D'ivoore maagdt omhelsde, en kust de zyde draaden.

Hy kan zyne oogen in 't aanschouwen niet verzaaden.

Terwyl de minnaar zucht, vervolgde Apol zyn reis,

En spiegelde zich in de tinnen van 't paleis.

Hy treet ter slaapzaale uit. de stoet van Edellieden

Verwacht den Prins, om hem de morgengroet te bieden;

Elk toont zich tot zyn dienst volvaardig en bereidt,

En draaft op zyn bevel. de Britsche Majesteit

Verwacht hem in zyn hof, en leidt hem naar de zaalen,

Om hoofsche jufferen te groeten, daar ze praalen

In 't blinkende gewaadt. hy ziet de Koningin,

In 't midden van haar stoet en prachtig hofgezin.

Maria zit'er by. gelyk de maan haar glanssen

Verheerlykt boven al de sterren aan de transsen

Van 't hemelsche gewelf; zo munt haar schoonheidt uit.

Hy dankt den Hemel, en het opperste besluit,

Dat zulk een minnares voor hem hadt uitgekoozen.

Men zag Maria van een eerbre schaamte bloozen,

Op d'aankomst van den Heldt: zy voelde alrêe den schicht

Haare aders quetsen door het vorstelyk gezigt.

Zy trachtte met geweldt de minnevlam t'ontveinzen;

Maar 't oog verklikte 't hart en binnenste gepeinzen.

't Inwendig vier borst uit. wanneer 't gezelschap scheidt

Vertrektze alleen in 't hof, belust op d'eenzaamheidt.

Zy had dien braaven Heldt noch eens gezien voor dezen,

En in haar hart geprent de trekken van zyn wezen.

Zy hadt zyn oorlogsroem lang van de Faam gehoort:

Door zo veel deugden wierdt de Ryksprinses bekoort.

Zy tradt in 't slaapvertrek met een van haar vertrouden;

En sprak de juffer aan: ik kan my niet onthouden

Van u te melden dat in 't hart beslooten leit.

Myn kuische ziel wordt door een minnedrift gevleit.

Ik ken de krachten van de liefde en haar vermogen.

Hoe braaf vertoonde zich Prins 
Wilhem
 voor myne oogen!

Hoe schoon van opzigt, en bevallig van gelaat!

Hoe komen over een zyn zeden en zyn staat!

Men ziet de deugden in zyn aangezigt geschreeven,

En waare tekenen van een doorluchtig leven.

Men leest den Godsdienst uit zyne oogen en het recht.

Wie zou niet haaken naar zo wenschelyk een echt!

Ik heb myn liefde alleen gegrondvest op de deugden:

Nooit wierdt myn hart verlokt door dartle minnevreugden;

Dat tuig' d'alziende Godt, die daaglyks van omhoog

Myn hart en ingewandt doorsnuffelt met zyn oog;

En dien ik eeuwig eere en diene in myn' gedachten.

Al die met God begint heeft niet dan heil te wachten,

Zo antwoord haar de maagdt. men kent uw aart, Prinses,

Gy volgt den regel, en de Goddelyke les;

Gy geeft van godtvrucht en geloof ontelbre blyken.

Dat tuige uw ommegang in Koning Karels ryken;

Dat tuige uw zuivre min, die zulk een vroomen Heldt

Tot bruidegom verkiest, die zo veel deugden telt:

Hy heest zyn oogmerk aan den Koning en uw Vader

(De zaak is u bewust) ontdekt. de tydt komt nader

Waar in ge uw bruiloftsvreugdt zult deelen, wel vernoegt,

Het schynt een Godtheidt heeft u beide aan een gevoegt.

Gezegent Paar, gy zult den Godsdienst trou beschermen,

Gy door gebeden, en uw minnaar door zyne armen.

Uw heilig leven stort den zegen over 't hof.

Uw onbevlekte deugdt geeft al de wereldt stof

Om u te looven. uw verstandt, in top gereezen,

Wordt van den Koning en zyn onderdaan gepreezen.

Door zo veel gaaven is uw bruîgom ook vermaart.

Noch eens, gezegende echt, zelf door Godts handt gepaart!

Zo heilzaam voor u zelf en voor uwe onderdaanen!

Zo spreekt de juffer; en een beek van brakke traanen

Besproeit Mariaas wang door haare oprechte reên.

De zon trok onderwyl haar' straalen naar beneên;

En Karels hof lag in een diepen slaap gezonken.

Nu rust Maria niet; zy voelt haar hart ontvonken

Van heilig vuur; zy knielt voor haare sponde neêr;

Zoekt Jesus, en pleegt raadt met hem, haar Opperheer.

Zy zucht om zegen in haar voorgenoome zaaken:

En smeekt dat Godt voor haar, en zy voor Godt mag waaken,

In 't huwelyksverbondt. zo heilig wordt de nacht,

In Gods gezelschap, van Maria doorgebragt.

Zo dra de blonde Auroor, gehult met goude straalen,

En roozen om de pruik gevlochten, uit haar zaalen

Op d'ochtentkoets verscheen in 't ooste, tradt myn heldt

Des Konings lusthof in, van Edelliên verzelt.

Hier zag hy by geval Maria, neêrgezeten

By 't springen van een bron; om, met een rein geweten,

Haar Godt, den Schepper van 't herboren morgenlicht,

Te groeten, haar gebedt te storten, en haar plicht

Door diepe zuchten aan den Heilandt te bewyzen;

En al de weldaân van haar Hemelvoogdt te pryzen.

Hy stoortze niet, voor dat de Godtsdienst was volendt.

Maar eindlyk treedt hy toe, en maakt zyn komst bekent.

Hy was met voordacht van den hofsleep afgetreeden,

Om haar in eenzaamheidt zyn zielsgenegentheden

T'ontdekken, en zyn hart t'ontsluiten voor haar oog:

Beroemde Ryksprinses, zo spreekt de Vorst, gedoog,

Dat ik uw schoonheidt met een morgenwensch mag groeten.

Ik heb u nederig zien knielen voor Godts voeten;

Terwyl uw zuivre ziel van d'aarde naar omhoog,

Op vlerken van 't geloof, by hem ten hemel vloog.

Nu gun' de Godtheid, die gy viert en houdt in waarde,

U 't allerhoogste goedt, en voorspoedt hier op aarde;

En schenke aan my 't geluk, ô Vorstelyke Vrou,

Dat ik in 't echtverbondt, vol liefde en steeds getrou,

Dien zegen met u deel'. ik heb met lust voor dezen

Toen ik te Londen quam, ô Schoonheidt nooit volprezen!

Om 't moederlyke bloet, uw Vader, en den Vorst,

Die op 't gezalfde hoofdt de Britsche rykskroon torst,

Te groeten, met ontsag, en onderdanigheden,

Uw zoet gelaat gezien, en welgemaakte leden.

Ik zag uw levenszon verryzen met veel licht.

Ik zag ô Schone, en wierdt getroffen door 't gezigt,

Verovert door uw deugdt en Goddelyke zeden.

Myn vaderlandt, de Staat van Nederlandt, bestreden

Van Koning Lodewyk, verplichtte, in hoogen noodt,

My spoedig wederom te keeren met myn vloot,

Om 't vyandlyk geweldt te stuiten met den degen.

Ik landde, en trok te veldt, gewapent met Godts zegen:

Maar midden in 't gewoel, en oorlogsbezigheên,

Wierdt ook myn hart door uw volmaaktheidt fel bestreên.

Wie zou een hertstogt, zo rechtmatig, wederstreeven?

Die drift wierdt meer genoopt, en feller aangedreeven,

Door 't hooren van uw deugdt, en sterke zuchten tot

Het waare Kruisgeloof, en Goddelyk gebodt.

Die liefde drongme voort. zo ben ik door de stroomen,

Alleen om uwent wil, weêr in dit ryk gekomen.

Noch eens: sint ik u zag bekoorde gy myn zin.

Uw vroomheidt boven al verwon myn ziel, Vorstin.

Mariaas aanschyn bloost. zy zwygt, maar d'oogen spreeken,

En melden 't minnevier, in haare borst ontsteeken.

De lusthof blaakt van min, met al het tuinsiraadt.

De beelden schynen zelfs te leeven in dien staat;

En lonken tegens een. ja d'Echo voelt in 't harte

Een nieuwe minnevlam, of quynt aan d'oude smarte:

Zy zoekt haar lieveling Narcis' den hoftuin door,

En schreeuwt uit rots en steen: kom hier. waar vluchtge voor?

't Schynt of de bladen aan de dorre boomen groejen,

En doodtsche telgen by den winter jeugdig bloejen.

De liefde ontvonkt het al in dezen blyden dag.

Nu schynt de zonnekar veel schooner dan ze plag.

De rossen speelen in de blaakende gareelen.

O tydt, gewenschte tydt, wat zult gy wondren teelen,

En heil en zegen door dit huwelyksverbondt!

Maria zwygt niet meer: de liefde ontsluit haar mondt:

Zy stemt den troudag toe. de Koning en zyn Broeder

Bewilligen den eisch van Neêrlandts Staatbehoeder;

En Hertog Jakob schenkt zyn dochter aan den heldt.

Gy hooge Kooren, die godtvruchte toonen stelt

Op hemelsnaaren, en in Godts volmaakte hoven

Den waaren Bruidegom Vorst Jesus looft hier boven,

Leert my dit bruiloftsfeest, de blyschap van Euroop',

De heilbron van Britanje, en Neêrlandts lust en hoop

Beschryven naar den eisch. ô Englen, helptme zingen!

En laat myn bruiloftsgalm tot in den Hemel dringen.

Nu vliegt de Faam gezwindt te Londen langs de straat;

En maalt den onderdaan de blyschap in 't gelaat.

Westmunster zwelt van vreugde, en schatert, onder 't hooren

Van zulk een huuwlyksmaar. de daken krygen ooren,

En vangen 't feestgesehal. paleis en hoftrans juicht.

Elk volgt het Vorstlyk Paar naar 't hooge koor, en buigt

Zich neder uit ontsag. ja duizent duizent menschen

Vervullen aarde en lucht met heil- en zegenwenschen.

Zo krygt d'Oranje Vorst dat onwaardeerbaar pandt,

En Englandts ryksjuweel ten echt door 's Bisschops handt.

Men steekt de vlammen aan op Godtgewyde altaaren,

En smeekt om zegen aan den Hemel onder 't paaren.

Een heilige yver blaakt Mariaas oogen uit.

De vroome 
Wilhem
 volgt het voorbeeldt van zyn bruidt.

Men roept de Godheidt aan. men knielt tot driemaal neder.

't Scheen of een Engel vloog beneden op zyn veder,

En dit Orakel spelde in 't midden van de Kerk:

Nu blyft de Godtsdienst door dit Huwlyk vast en sterk

Gewortelt in myn grondt. en gy, getrouwe schaaren,

Vreest geen gewetensdwang, noch kerkgeweldenaaren:

Ja schoon uw vyandt grimt, staat pal, betrout op my:

Deze echt bevrydt uw ziel en lyf van slaverny.

Deze echt zal 't vreemde vier van myne altaaren bannen,

En breidelen 't geweldt der woedende tierannen.

Na 't sluiten van de kerk, wordt 
Wilhems
 feest bereidt,

De zaal geopent, en de bruiloftsdisch gespreidt.

De rykdom en de pracht vertoont zich boven maaten.

Men discht het hof banket in goude en zilvre vaten.

Een ander zwaait een geur van wierook door de zaal.

Die brengt den wynkruik aan. en deze draagt een schaal,

Gedreven naar de kunst, uit louter gout geklonken,

Daar d'oude Koningen wel eer op 't feest uit dronken.

De hofknaap toont zyn lust in 't werk, en woelt met vlyt,

Gelyk een byzwerm krielt, en arbeidt elk om strydt.

Men plant de fakkels op de gulde kandelaaren.

De maagdegalm geleidt de zoete bruiloftssnaaren.

Daar treedt Vorst 
Wilhem
 met zyn bruidt ter kamer in.

Hier volgt Vorst Karel, met zyn stoet, en Koningin,

Omsingelt van den sleep uitmuntende Vorstinnen,

En juffers opgetooit, als Hemelsche Godinnen,

In stasikleeden, ryk met diamant bezet.

Men roem' geen heerlykheidt van Thetis bruidsbanket;

Daar al het Godendom, van blyschap ingenomen,

In 't feestgewaadt verscheen, als d'oude Dichters droomen.

Daar Hymen 't hofvertrek verlichtte door zyn glans.

Daar Venus 't bedt versierde, en voerde een rei ten dans

Van dartle Minnegoôn, en drie Bevalligheden:

Terwyl de Twistgodes, met uitgeteerde leden,

Te voorschyn tradt, en strooide een appel door de zaal,

Gevult met vyantschap; die 't onrechtvaardig staal

Gewet heeft, dat wel eer de wereldt heeft bestreden,

En Pergamum verwoest, en d'Aziaansche steden.

Zwygt, oude Dichters, zwygt; hier vindt men beter stof.

Men viert een grooter feest in Koning Karels hof.

Hier ziet men 't waar Geloof, in onbevlekte kleeden,

En 't witte lyfsieraadt, de bruiloftszaal betreeden;

Die zwaait de huwlykstoorts, die door de kamer brandt.

Hier spreit de Godsdienst, maar geen Venus, 't ledekant;

Dat na een langen reeks van twisten en krakkeelen,

Den vrede en dierbre rust voor Jesus Kerk zal teelen.

Hier daalt de Vrientschap, nooit van veinzery besmet,

Met open boezem neêr: zo volgen op haar tredt

De Deugden in 't paleis, en zwermen hene en weder.

De Vorsten zetten zich op gulde zetels neder,

En purper hoftapyt. zo wordt die groote nacht,

Wiens glans de zon verdooft, met blyschap doorgebragt,

En vrolyk onderhoudt. men ziet de starren zinken.

De zilvre maan begint met flaauwer glans te blinken.

De Britsche Vorst vertrekt. de Veldtheer leidt zyn Bruidt

Naar 't eerbaar ledekant, en stapt ter hofzaale uit.

De Ridders blyven; en elk voelt zyn hart ontsteeken,

Om d'oorlogsdaden van den Heldt, zo versch gebleeken

Ten dienst van Nederlandt, te hooren uit den mondt

Van 
Wilhems
 hofgevolg: gy Helden, die den grondt

Van deze zaaken weet, en zaagt, als oog-getuigen,

Het heir van Lodewyk voor zyn banieren buigen,

En nooit uw Vorst verliet in 't veldt op 't bloedig spoor,

Verbergt niet, spreekenze, 't verhaal; maar streelt ons oor

Met 
Wilhems
 krygsbedryf, daar Vrankryk voor most zwichten;

Gy zult het Hofgezin van Karel dier verplichten.

De braave Bentink, die, als Gunsteling, den Prins

Steets volgde, neemt het woordt: ik zou zyn roem geensins

Verzwygen, zegt hy: maar, wat wiltge van my weeten?

Een zaak, die lang de Faam door 't ront heeft uitgekreeten?

Daar niemant in uw ryk, zo dicht aan Neêrlandts kust

Gelegen, van ons leet kon blyven onbewust?

Het Schevelingsche strandt, door hoogverheve duinen

Verheerlykt, groet van verre uwe oevers en de kruinen

Van 't Krytgebergte, die zich spieglen in de zee.

Een dichte buurschap hecht uw kust aan onze ree:

Verschoontme dan, en staakt uw eisch, ô Britsche Heeren.

Maar Karels Hof houdt aan: indien gy ons begeeren,

Beroemde Bentink, volgt, wy zullen met vermaak

Onze ooren leenen aan 't verhaal van zulk een zaak,

Waar van Europe waagt en 't geen de Faam te voren

Ons toeblies, uit uw mondt met meer genoegen hooren.

Verhaal hoe Neêrlandt wierdt geredt, uw Veldtheers lof.

Hoe kan men op dit feest verhandlen grooter stof?

Terwyl gy 't zo begeert, ô Zuilen, die de troonen

Van Koning Stuart schraagt, 'k zal my gehoorzaam toonen,

Zegt Bentink: maar staat toe, dat ik van Neêrlandts leet,

En zo veel rampen, die ons drukten, als gy weet,

Een aanvang maake; eer ik de zegeryke bladen

Vlechte om myn Veldtheers kruin, en zyn manhafte daaden

Als aan uw oog vertoone; op dat ik in 't geheel

Die af mag maalen in een oorlogstafereel.

Einde van het eerste Boek.



Verklaring Van de Print voor 't II Boek.

DEn derden

Wilhem

wordt hier d'opperkrygsvoogdy

En Stedehoudersstaf, naar ieders welbehagen,

Tot hulp van 't Vaderlandt, eerbiedig opgedraagen.

Beleidt en Dapperheidt bekleeden 's Veldtheers zy.

De Hoedt van Vryheidt en Godts onbevlekte altaaren,

En Heiligdommen staan verheven by den Heldt,

En schuilen onder zyn bescherming voor 't geweldt.

Vier Prinssen rusten op vier marmere pilaaren,

De Vaders van den Vorst; die 't heil van Nederlandt,

Het recht van Kerke en Volk beschermden door hun daaden:

De Zoon zal volgen op hun loffelyke paden,

De Vryheidt en 't Geloof handthaven door zyn handt.

Dat kan ons 't opschrift van zyn prachtig schildt getuigen,

En Vorstlyk Wapen, dat hier heerlyk staat ten toon.

Neptuin, de Zeegodt, en Alkmenes dappre zoon

Verbeelden ons dat elk zal voor zyn wapens buigen;

Te lande voor zyn heir, te water voor zyn vloot.

Een eerepoort vertoont de Nederlandtsche Steden,

Door Vrankryk overheert, en op de nek getreden;

Maar weer geruimt, en vrygevochten in dien noodt.

Men ziet de Blyschap hier op 't schoutoneel verschynen,

En op haar komst de Vrees wechvlieden en verdwynen.

Wilhem de III. Tweede boek.

ELk luistert toe; en hy begint aldus zyn rede:

Europe plukte een wyl de vruchten van den vrede,

En zag geen oorlogszwaardt tot landbederf gewet.

Men hoorde geen gedruis van trommel of trompet.

De Krygsvoogdes, Belloon, gewoon zich zat en dronken

Te zwelgen in het bloet, lag aan den bandt geklonken.

God Mavors hadt zyn kling geworpen van de zy,

En streelde Venus met een vriendelyk gevry.

De landtman mogt den oogst van zynen arbeidt maajen;

En hoorde door zyn veldt geen legerhaanen kraajen;

Maar leefde vreedtzaam van zyn zuuren akkerbou,

Van stroperen bevrydt. geen droeve weduw vrou

Omhelsde 't bleeke lyk, door 's vyands staal geschonden;

Noch stortte een ruime zee van traanen in de wonden

Van haaren echtgenoot. de kisten groeiden aan,

Door koopmanschappen aan een vreemde kust gelaân.

Saturnus vruchtbre tydt en goude eeuw scheen herboren.

Nu kon de ruime beurs den woekeraar bekooren.

Elk leefde vrolyk van zyn inkomste of gewin.

De staat van Neêrlandt bloeide en groeide welig in

Dien algemeenen vreê, begunstigt door Godts zegen.

Men mogt gerust en vry den zuivren Godtsdienst pleegen,

En 't onbevlekte vier ontsteeken op 't altaar,

Den waaren Godt gewyd. ô dierbre vrede! maar

Ter quader uur, helaas, toe ons bederf gebroken!

De krygstoorts wordt door 't vier van Lodewyk ontstoken.

De Staatzucht noopt hem, niet te vreên met Vrankryks troon,

Om 't algemeen gebiedt te hechten aan zyn kroon;

En gansch Europe in zyn geweldt en magt te krygen.

Hy tracht door Neêrlandts val dat hoofdtpunt op te stygen;

En neemt een oorzaak, maar op recht noch reên gegrondt.

Veel Vorsten treden met den Koning in 't verbondt,

En zweeren ons bederf; ja d'oude Batavieren

Gansch uit te rojen door hun' woedende banieren.

De Keulsche Keurvorst sterkt met magt de Lelyvaan.

De Myterdrager van Westfaalen biedt zich aan

Als huurling, omgekocht door loon van goude schyven.

En Straatsburg neemt belang in Vrankryks krygsbedryven.

Uw Koning (als gy weet, ô Ridders!) stemde meê

In ons bederf, en zondt zyn vlooten af op zee.

Veel Duitsche Vorsten zien met onverschillende oogen

Ons nakende onheil aan, door Lodewyk bewoogen;

En vliegen zorgeloos met ons in hun bederf.

Hy, die voorzichtig is, bewaakt met vlyt zyn erf,

En put vast water uit de beeken, om de muuren

Te redden uit de vlam van zyne nagebuuren;

En arbeidt om den brandt te smooren in 't begin.

Maar anders ging 't met ons. elk trekt, verkeerdt van zin,

De handen van ons af, en offert, blindt van oordeel,

Met Neêrlandts vryen Staat, zyn eigen heil en voordeel

Aan Vrankryks heerschlust op. men paait den een door geldt.

Een minder siddert vast, gedreigt met krygsgeweldt.

Een derden weet de list in diepen slaap te wiegen:

Drie waare middelen om Vorsten te bedriegen;

En daar zich Lodewyk van dient op dezen tydt.

Nu tracht hy Spanjen ook te wikklen in den strydt,

En zendt zyn Afgezant op 't heerlykst naar de landen

Daar 's Konings weduwe den ryksstaf met haar handen

Op Karels zetel zwaait. hy tracht door 't huwelyk

In eedt en krygsverbondt te treeden met dat ryk;

En biedt zyn jongste telg, en dochter teer van jaaren,

Den jongen Koning aan, om met'er tydt te paaren;

En onze Staat wordt voor een huwlyksgift belooft:

Dan wordt het ketterrot eens van zyn magt berooft;

Dan zullen wy, wanneer die hoogmoedt legt gezonken,

De Roomsche altaaren zien in Hollandts tempels pronken.

Zo sprak Villars aan 't hof van Spanje uit Vrankryks mondt.

Maar 's Konings moeder, en haar Raaden, die den grondt

Wel peilden van zyn hart, en 't heil der onderzaaten

En kroon toeschreeven aan 't behoudt der zeven Staaten,

Ontzeggen hem den eisch; en werken om den gloedt

Van haat te doven in zyn blaakende gemoedt:

Maar 's Konings heerschzucht, nu ten hoogsten top gesteegen,

Blyft voor de reden doof, en laat zich niet beweegen:

Die hartstogt arbeidt op zyn geest, en schokt de ziel;

Gelyk de luchtorkaan een weerelooze kiel

Op 't schuimende element, tot haar de golven dekken.

Maar 't is onnodig om uw aandacht lang te rekken,

En op te houden met veel zaaken, u bewust:

Te meer dewyl uw Vorst, ten oorloge uitgerust,

En, deelende in 't belang van Vrankryk, uit Brittanje

Gezanten afzondt naar 't Spaanschnederlandt en Spanje;

Om 't wit te treffen van zyn vriendt en Bondtgenoot;

Die Neêrlandts ondergang in 't nydig hart besloot.

'k Zal ook niet melden hoe men bezig was in 't Noorden,

En zocht den Staat verdacht te maaken aan deze oorden,

Om zich te dienen van die dubble Koningshandt.

Ik zeg alleen: men zocht, slechts om een handt vol landt

Te dwingen, gansch Europe op 't krygstoneel te voeren,

En al de wereldt, pas bevredigt, weêr t'ontroeren.

Wy ondertusschen zien, gedreigt van allen kant,

De vonken stuiven van dien fellen oorlogsbrandt,

En schittren op ons erf. de Tuinleeuw scheen te slaapen:

Die trouwe Wachter, eer zo kloek en braaf ter wapen,

En altydt vaardig, als een vroomen krygsheldt past,

Houdt nu zyn pylen met besturve klauwen vast.

Wy hadden zorgeloos den tydt in rust versleeten,

Door langen vreê te lande al d'oorlogstucht vergeeten,

En krygskunde en beleit gebannen uit het landt.

Men schonk eertitelen aan vriendt en bloetverwant,

En krygsvoogdyen, niet bevreest voor oorlogsplaagen,

Maar door den vreê misleidt, aan onbedreve maagen.

Men zag de steden, eer voor aanval opgebout,

De sterke vestingen, waar op men zich betrout

Als 't oorlogsonweêr loeit; de hoogverheve wallen,

Borstwering en banket van tydt tot tydt vervallen,

En smooren in de gracht, door ouderdom gesloopt.

's Landts magazynen, eer met voorraadt opgehoopt,

En nodig oorlogstuig, kortouwen, koopre kaaken,

En buskruittonnen, om in tydt van noodt te blaaken,

Musketten, muskettons, granaaten, fel van kracht,

Kardoezen, kogels, of 't geen krygskunde ooit bedacht,

In Mavors wapenschool, om vesten te verweeren,

En 't vyandtlyk geweldt van wal en muur te keeren,

Staan ledig, van hun praal en zaalsieraadt ontbloot;

Men hadt nu 't beste alrêe verzonden naar de vloot;

En wierdt 'er iets van 't geen ons nodig was, gevonden,

Het lag verwareloost, onbruikbaar, of geschonden.

Men hadt gelegentheidt verzuimt, om oorlogsliên

Te werven, en by tydts naar helden om te zien:

Veel steden waren, schaars van krygsvolk, half verlaaten:

De muuren vechten niet, maar ruiters en soldaaten.

Men hadt geen Bondtgenoot of Vorsten aangezocht,

Noch vrienden in den noodt tot bystant omgekocht;

Of zo men quam, om hulp te vordren van hun degen,

Men vondt de harten, al vergiftigt, ongenegen.

O groote zorgloosheidt, zo schaadlyk voor den Staat,

Wat sleept gy rampen na, wat brouwt gy 't landt al quaadt!

Nu most men, maar te laat, en door de vrees gedreeven,

Het hooge krygsgezag in 
Wilhems
 handen geeven;

Hem wierdt de legerbyl, maar naauw bepaalt, betrout.

Ik heb aan u 't verzuim, en slechten slaat ontvout

Van 't Nederlandts geweste, ô Ridders; leent uwe ooren,

Om Vrankryks wakkerheidt, en ons bederf te hooren:

Maar ach, wat vyandt zou niet schrikken voor 't verhaal!

Die groote Koning, nu verlieft op zegepraal,

Alreê verwinnaar in zyn' moedige gedachten,

Verdeelt zyn oorlogsvolk in tweepaar legermagten;

De grootste en eerste voert de Koning zelf te veldt.

Hy hadt den Prins Condé tot opperhoofdt gestelt

Van 't naaste leger, en den heirstaf opgedraagen.

Crequi, en Luxenburg, gewoon om volk te plaagen,

Zyn d'andre toebetrout. elk strekt een Wapengodt,

En dreigt ons vaderlandt met een rampzalig lot.

De broeder van den Vorst, Turenne, en duizent Grooten

Geleiden hem ten strydt, als trouwe togtgenooten.

De bloem van Vrankryk gespt het zwaardt en harnas aan,

Om als een tweede Mars in 't bloedig veldt te staan,

En strekt een slagpen om haar Konings wiek te styven.

Men pakt de karren vol met goude en zilvre schyven,

Om zich in tydt van noodt te dienen van het geldt.

De legerklepper zwoegt, in 't zwaar gareel gestelt.

Hier dreunt trompet en trom, daar waajen de banieren.

Men zaâlt roopaarden, en affuiten met mortieren

En donderbussen, om, met ysselyk geschal,

Te barsten door den muur, te dondren op den wal.

De wagens rollen langs de wegen, zwaar geladen

Met spys en mondtkost, om den honger te verzaaden.

De wapenhuizen staan met graan en meel bevracht,

En nodig voedtzel, om den krygsman moedt en kracht

Te geeven, daar hy op zyn legerpost moet waaken,

Om wel gehart den doodt te vliegen in de kaaken.

Zo wordt een os in 't veldt gekoestert en gevoedt;

Tot hy zyn meesters gunst betaale met zyn bloet.

Wie kan den toestel u beschryven? wie verhaalen?

Zwyg Grieksche logemondt: hoe Xerxes gansche dalen

En landen met zyn volk bedekte; zulk een magt

Heeft Meed of Persiaan nooit op de been gebragt.

Nu loopt de ryksstadt leêg. de heirbaan krielt van menschen,

Die voorspoedt en geluk aan hunnen Koning wenschen;

En d'optogt van den Vorst brengt ider op de been.

Vaar wel, zo schreeuwenze, doorluchte Vorst, ga heen,

Verdelg uw weêrparty; ga eer op eer behaalen;

En met de gulde zon uw heerschappy bepaalen.

ô Fransche Alcides, wring den Leeuw van Nederlandt

Den gorgel toe, en geef den doodtsteek met uw handt

Aan 't monster dat ons tergt: wy hebben lang voor dezen

Zyn hovaardy gewraakt, te hoog in top gerezen.

Verniel de ketters. rooi hun godtsdienst uit. ga voor,

En plant ons heiligdom, ô Prins, op 't hooge koor.

Recht onze altaaren op. laat eens onze offerhanden,

Met onbevlekter vlam, in hunne tempels branden.

Wy zullen onderwyl eerboogen en trofeen

Oprechten in uw ryk door alle steden heen;

De straaten kroonen om u heerlyk in te haalen,

En Rome tarten met zyn trotse zegepraalen.

Vaar wel, verbrei den glans en luister van uw kroon;

En keer verwinnaar van de wereldt op uw troon.

De vlugge Faam, gewoon de zaaken uit te breien,

Schreeude uit haar luchttrompet hoe zich de burgers vleien;

En quetste onze ooren met zo haatelyk een maâr.

Nu zagen wy te laat ons nakende gevaar.

Het blinkende geweer verlichtte Neêrlandts oogen;

Zo lang verduistert en met nevels overtoogen;

En 's vyandts krygsgedruis ontrustte ons in den droom.

Zo dringt op 't onverzienste een opgezwollen stroom,

Door stormen voortgeprest, en bulderende winden,

Op dyk en dammen aan, om alles te verslinden;

En dompelt akkers, vee, en schuuren in een zee,

Terwyl de landman slaapt, en spoelt zyn welvaart meê.

Maar als een wakker man, die 't onweêr op ziet dringen,

Zyn buuren aanmaant om hem moedig by te springen,

Met dykgereetschap in zyne armen treedt voor uit;

Dan wordt de stroomgolf, eerze doorbarst, licht gestuit.

Maar deze wakkerheidt was uit ons hart geweeken.

Nu loeit de krygsorkaan, en arbeidt door te breeken.

De vyandt nadert vast, en dreigt met vier en zwaardt.

Een ryk getal van steên, door sterkte alom vermaardt,

Bespoelt de Rynrivier met onbekrompe stroomen;

En schuurt in 't Kleefsgebiedt langs muur en groene zoomen.

Hier zal Godt Mavors op zyn krygsas 't eerste deel

Vertoonen van zyn woede, en 't bloedige toneel

Ontsluiten; twist, geweldt, en duizendt razernyen

Ten schouburg voeren, met een sleep van Moordtharpijen,

En roofgedrogten; om, als raazende en verwoedt,

Zich vet te mesten met het dierbaar zweet en bloedt;

Terwyl de burger zucht; terwyl de vrouwen klaagen;

En Stroom- en Veldtgodin, door 't kraaken van zyn wagen,

En knarssen van 't geweer gedoodtverft, aarde en lucht

Met naar gekerm vervult, en in haar holen vlucht;

Terwyl de landtman beeft en schrikt voor d'orlogsplaagen:

Hier hadt de Lelyvorst zyn tenten neêrgeslaagen,

Vier steden te gelyk omsingelt en bezet.

Schalmei en trommel klinkt. men steekt de veldtrompet,

En prest een ryk getal van landtliên, dwingt de boeren

Om spa en schuppen en handtwagens aan te voeren;

En 't heir te dekken voor het vyandtlyk geweldt;

En schans en loopgraaf op te werpen in het veldt.

Elk neemt zyn krygsampt waar. men plant aan alle zyen

Kanon en grof geschut op aarde bateryen,

De ruiter draaft te paardt, en torst den houthoop aan,

Om gracht en diepen stroom te vullen, onder 't slaan.

De vuurbomb vliegt naar 't zwerk. de stormbok beukt de wallen.

Men recht de ladders op om in de stadt te vallen;

Te vliegen op den muur met handtpistool en staal,

Besturven in de vuist. daar baart het grof metaal,

Bevrucht van kogels, schroot, salpeter, bliksem, donder.

De zilvre maan besterft, en haalt haar' horens onder,

Ja vreest haar zuiverheidt te smetten met het bloet.

De steden weeren zich, maar flaauw, en zwak van moedt.

Geen krygsman vecht, ontbloot van legertuig of wapen,

Zo strydt musket noch kling, berooft van oorlogsknaapen.

Men kust in 't eindt door dwang den degen van Bourbon.

Nu heft de Ryngodin de leden uit haar bron:

Zy scheurt de blonde pruik, met waterlies bevlochten,

En krabt de blanke borst: hoe wordt myn stroom bevochten!

Zo klaagtze, en slaat verbaast haar weenende oogen nêer:

Hoe wordt myn wettig erf mishandelt door 't geweer!

Hoe stroomt het laauwe bloet in myne ontroerde plassen!

Ik zie myn weêrparty myn wettig erf verrassen.

Men schendt myn stroomsieraadt, en scheurt, verwoedt en straf,

De beste slippen van myn feestgewaaden af.

Wee my, rampzalige; nu tot 'er doodt verlegen!

Rynberk en Wezel, eer door Fredrik Henriks degen

Weêr vrygevochten, en gerukt uit slaverny

Van Spanje, staan ten doel van Vrankryks dwinglandy;

Daar Orsou, Buderyk, en Rees, ter neêrgeboogen,

Den winnaar groeten, maar met traanen in hunne oogen:

En, gy, ô Emmerik, door 's Konings handt gebout:

Als d'Eburoonsche Vorst, verrykt met buit en gout,

En koninklyken schat, zyn vyandts magt ontdraagen,

Hier veilig schuilde na de Roomsche nederlaagen;

Stof niet meer op 't gezag van uwen ouden Heer,

Maar stort een traanenvloedt op uwe straaten neer;

Sloop nu de muuren van uw tempelkoor, voordezen

Door Willebrordus vlyt zo hoog in top gerezen;

En d'oude wallen, door Graaf Ottoos zorg gesticht.

Zoo klaagt de Stroomgodes met traanen in 't gezigt.

Terwyl vorst Lodewyk, tot schrik der zeven Staaten,

Den Ryn bestookte met zyn' ruiters en soldaaten,

Verliet de Tempelier van Munster 't hooge koor,

En trok in krygsgewaadt 't verbaasde Twente door:

De myter van de kruin, tot helm en pluim genegen:

De Bisschoplyke staf verwisselt voor den degen:

En 't heilig offerkleedt voor borst- en schouderplaat:

Wie kent den wichelaar van Munster in dien staat?

Men zegt, hy sprak: 't is tydt de ketters aan te randen,

En 't uitgelaten volk te slaan in Roomsche banden,

Te knevlen met geweldt. is d'aanslag eens mislukt

Voor driepaar jaaren, toen myn heir, by een gerukt,

Hun' ondergang besloot; nu zullen myn banieren,

Met Fransche en Keulsche magt vereenigt, zegevieren;

En 't ongelovig zaadt verdelgen in zyn nest.

Zo word de wereldt eens gezuivert van die pest.

Dan zullen wy, beroemdt door zulke braave daaden,

Hier na de zaligheidt verdienen, en sieraaden

Verstrekken aan Godts kroon. elk volgme op 't heldenspoor,

En toon' zich wel gemoedt. ik streeve u dapper voor,

En blyve u eeuwig by. dat zweere, ik, by den zetel

Van Rome, en Klemens stoel, zo heilig; maar vermetel

Van 't goddeloos gespuis gelastert en versmaadt:

En by 't gekruiste beeldt, dat op myn altaar staat:

En by myn offerkelk, dien ik godtvruchtig wye:

En eindlyk by uw kroon, ô reine maagdt, Marye!

Hier zwygt de Koorsoldaat; en dekt den Ysselkant

Met zyn gevreesde magt, en plondert, moordt en brandt.

De steden omgewroet, geblakert en geschonden

Door bliksems van 't metaal en vuurbomb (helsche vonden,

Gesmeedt in 't moordthol van Bellone om trans en kruin

Te zengen) treuren op haar stuivende aslche en puin;

En hygen onder 't juk van Keulen en Westfalen;

Of zien de Fransche vaan op hare schanssen praalen.

De dorpen, uitgerooft, vervloeken 't krygsgeweldt.

De graanschuur spyst de vlam, die vraatig weidt langs 't veldt:

En 't zweet des akkermans verkeert in vier en vonken.

De veldhut smoort in d'asch. zo moet de myter pronken;

Met zulk een bloetvlak bralt het heilig kerkgewaadt.

Gansch Overyssel most in 't einde in dezen staat

De wetten vieren van den nieuwen Heer gegeeven,

En onder 't slaafs gebiedt van zyn' verwinnaar leeven.

De Fransche Koning zocht terwyl in 't hart van 't landt

Te dringen met een magt van volk, en aan den kant

Van onzen Nederryn, of Yssel door te breeken.

De lucht een lange wyl geslooten, hadt de beeken

En stroomen uitgeput, en 't water, Neêrlandts kracht,

Verdroogt, tot voordeel van de Fransche Koningsmagt:

Zo scheen de Hemel zelf, tot 's vyandts zaak genegen,

Een weg te baanen door 't bepaalen van den regen.

De Prins Condé geleidt de troepen herwaart aan.

De wagens ryden voor, of volgen, zwaar gelaân

Met yzer, houtgevaart, pontonnen, koopre schuiten,

En 't geen de togt vereischt, om voor geen stroom te sluiten.

Men had verscheidemaal, eer 't werk was vastgestelt,

Den hoogen Raadt by een gedagvaart in het veldt;

En goetgekeurt, dat zelf de Vorst aan 't hoofdt zou trekken

Van 't leger, met Turenne, om Prins Condé te dekken;

En 't krygsvolk van den Staat, dat, onder 't hoofdtgezag

Van myn beroemden Prins, aan d'Ysselboorden lag,

Te dwingen, zo men hem den doortogt mogt beletten.

Wy hadden hier een post met krygsliên doen bezetten,

En 't opperste bevel den schelm Mombas betrout;

Die, als een landverraâr, of omgekocht door gout,

Of tot de wapens van zyn landtgenoot genegen,

't Betroude volk verriedt, tot schande van zyn degen.

Hier dringt Condé op aan met al zyn oorlogsstoet.

De paarden klooven 't nat, en waden door den vloedt.

Veel' Vriezen quyten zich, als braave krygsgenooten.

Veel Franssen sneuvelen, verdronken of doorschooten.

Hier word Condé gewondt; en Longeville stort

Ter aarde in 't harnas neêr. de blanke Rynstroom wordt,

Bepurpert door 't geweer, en zwelt van bloetkoraalen.

De bloem van Edelliên, daar Vrankryk op mogt praalen,

Braakt hier de ziel voor 't oog van haaren Koning, uit;

Of zygt gewondt van 't paardt. maar ach wat heirmagt stuit

Zo groot een aantal van aandringende oorlogsknechten,

Bequaam om gansch Europe en d'aarde te bevechten!

Een bosch van pieken en standaarden, net geschaart,

Verheft zich aan den Ryn daar elk zyn post bewaart.

De vaanen waajen langs de groene waterzoomen,

De schipbrug, opgebout, bevloert de zilvre stroomen,

En baant een overtogt aan 't krygsvolk, om gezwindt

En snel de Betuwe in te vliegen, als de windt.

Zo dra die droeve maâr Oranje quam ter ooren:

Op, schreeuwt hy, helden op, men vechte, of 't is verlooren,

En met den ganschen Staat en Nederlandt gedaan!

Noch eens, op, op, elk maak' zich vaardig om te slaan!

Men dryft den vyandt weêr te rugge of laat'er 't leven!

Ik zal my welgetroost aan 't hoofdt van 't heir begeeven,

En u geleiden daar de noodt ons roept. en gy,

O Legerhoofden, volgt en blyft uw Veldtheer by.

De brave Wirts verstrekke een slagveêr aan myn pennen.

Men stuit den voortgang van den vyandt; want wy kennen

Zyn aart: hy zal 't geloof uitrojen; vreest zyn dolk.

Maar ach! hoe zou de Vorst, slechts met een handvol volk

Verzelschapt, zulk een magt verdryven? hy, gedwongen,

Zakt met zyn leger af. wat pennen, welke tongen

Zyn nu bequaam, om al d'elenden van ons landt

Te melden naar den eisch? zo dra de Koning plant

Zyn standers op den grondt der Betuwe; elk aan 't zuchten,

Besproeit den akker met zyn traanen onder 't vluchten.

De bleeke vrou, alrede op d'oevers van de doodt,

Zygt neêr in d'armen van haar vriendt of bedtgenoot.

Men hoort het naâr gekerm tot in den Hemel dringen.

De voedtsters vlieden met de teêre zuigelingen.

Een ander hangt aan 't kindt, besturven op haar schoot;

Terwyl 't onkundig wicht haar toelacht in den noodt:

Of daar 't, zich spieglende in de trekken van haar wezen,

Zyn naakende onheil uit haar dootsch gebaar kan leezen.

De mannen vliegen langs de wegen, om hun schat,

Voor vyandtlyken roof, te bergen in de stadt.

De beemden treuren van den akkerman verlaaten.

De veldtoogst staat ten prooi van stroopende soldaaten.

Het kouter roest op d'aarde; en d'os, van 't slaafs gareel

Ontlast, bukt voor de byl, en krygt een erger deel.

De blonde Graangodin holt langs haare akkers heenen:

De tarwkrans stuift van 't hoofdt: men hoortze droevig steenen,

Als eer om 't schaaken van haar dochter Prozerpyn.

De milde wyngaardt treurt, en weigert nieuwen wyn

Te storten in de kuip, of jongen most te schenken.

De gryze landtman klaagt: wie zal myn schaapen drenken?

Myn knaapen schuilen voor 't verslindende geweer.

De wachthondt is gevlucht. ô geitjes, onlangs d'eer

Van 't gansche vlek, nu zal de wolf uw vacht belaagen,

Terwyl uw herder duikt in dorenen en haagen!

En ik, gewapent slechts met zuchten en geklag,

Sta voor den moorder bloot in mynen ouden dag.

Myn' dochters voor haar eer, myn zonen voor hun leven

Bekommert, hebben my verlaaten en begeeven.

Alleen myn bedtvriendin, en uitgeleefde vrou

Bewaakt met my de hut, en blyft uit noodt getrou.

Wy zullen bei getroost de felle rovers wachten.

Zo galmde 't gansche landt van dodelyke klagten;

Maar d'overwinnaar rukt zyn zeegevaanen voort;

En Prins Turenne dringt tot Aarnhem voor de poort.

Maar 't is onnodig al de vestingen, en schanssen,

En steden, door 't geweldt verovert van de Franssen,

Te melden op een ry. nu most gansch Gelderlandt

Zich vlyen onder 't juk, na korten tegenstand;

En Overyssel voor den vyandt nederbukken;

En 't Sticht van Utrecht zich van Hollandt af zien rukken.

Zo zag men 't groote deel van dien gevreesden Staat;

Weleer zo hoog beroemdt door krygskunde, en 't sieraadt

Van Mavors wapenstoel; ja d'oude Batavieren,

Die eer den luister van de Roomsche veldtbanieren

Verdoofden door hun moedt, en sloegen in den strydt:

Die Spanjes tieranny en bloetdorst zulk een tydt,

En eindeloozen reeks van viermaal twintig jaaren

Verduurden, om hun recht en Godtsdienst te bewaaren;

Nu door onachtzaamheidt alleen ten gronde gaan:

Eer Febus veertigmaal zonk in den Oceaan.

Hoe beefde d'Amstel, met gantsch Hollandt, op de maâren

Van zulk een nederlaag! hoe reezen nu de haaren

Van d'Opperhoofden, en Beheerschers van ons landt!

Hoe hadt de Zeeuw en Vries den schrik in 't hart geplant!

Een algemeene vrees bestookte d'ingewanden.

De vrouwen scheurden 't haar. de huisvoogdt sloeg zyn handen

Ten hemel op de straat. de ryke koopmanschap,

's Landts zenuw, eer door vlyt gevoert ten hoogsten trap,

Bezweek, en niemant dacht om zeevaart of om vlooten.

Men zag de winkeldeur gegrendelt en geslooten.

Vrou Themis vierschaar zweeg en slechtte geen krakkeel.

De Maagdt van Hollandt ziet dit dodelyk toneel

Met schreiende oogen aan: zy legt haar feestgewaaden;

En stacitabberdt af, en purpre lyfsieraaden.

Haar handt besterft. de speer zygt neder; en de hoedt

Van vryheidt schudt en beeft. die zwaare tegenspoedt

Beklemt haar hart en tong. de roozen van haar kaaken

Verbleeken door den schrik. haar oog, gewoon te blaaken,

Staat naâr, en d'angst bekruipt haar edelmoedig bloet.

Zo blyftze een wyl verstomt; maar aanstonts grypt ze moedt:

Op, op, zo schreeuwtze, op, op, verbaasde burgeryen!

Geen traanen zullen ons van 't Fransche juk bevryen.

Men recht met laf gekerm en zuchten weinig uit.

De vyandt wordt alleen door dapperheidt gestuit.

Men zoek' naar middelen om grooter quaadt te weeren,

En 't naakende geweldt van Hollandts erf te keeren.

Ons is een Oorlogsheldt van nooden, om den Staat

Te hoeden voor gevaar door wapenen en raadt:

Die, met Ulisses brein, en Ajax dapperheden

Versiert, op 't Statenhuis en in den strydt zal treeden,

En schraagen op de nek het wichtig staatgebou,

Gelyk een Atlas, of Alcides, steets getrou.

Errinnert u met my de Prinssen van Oranje;

Die strenge geessels van de tiranny van Spanje:

Wat zyt gy niet verplicht, ô burgers, aan hun stam!

Zy hebben u geslaakt uit boeijen, en de vlam

Van 't woedende oorlogsvier gesmoort in uwe vesten.

Zy gaven goet en bloet voor uw behoudt ten besten.

Die Vorsten hebben lang uw tempel, en altaar,

En heiligdom bewaakt in 't uiterste gevaar.

Dat dapper heldenbloet, gewoon, in vroeger tyden,

Voor vryheidt van geloof en recht van 't volk te stryden,

Speelt nu door d'aderen van zulk een grooten Zoon.

De tweede Wilhem, die, om hoog op 's hemels troon

Gezeten, in een ry van duizendt heldenschaaren,

Nu juicht en zegepraalt, na zo veel krygsgevaaren,

Heeft ons die braave telg geschonken na zyn doodt.

De Britsche Ryksprinses most haren echtgenoot,

Bezwangert van den Vorst, in 't naare graf zien daalen:

Maar achtmaal zonk de zon, met uitgediende straalen,

Aan d'avondtkimmen neêr in vader Nereus plas,

Als deze Fenix quam te voorschyn uit zyn asch.

Herdenkt de deugden nu van zyn' doorluchte Vaderen;

En laat de dankbaarheidt niet sterven in uwe aderen,

Beheerschers van den Staat! verheft d'Oranjespruit.

Dan zullen wy eerlang den vyandt zien gestuit

Op 't punt van zyn rappier. laat hem, aan 't roer gezeten,

Uw staatgeheimenis en handelingen weeten.

Die wakkre Palinuur zal 't schip van 't vaderlandt,

Door onweêrbuien heen', naar een gewenschte strandt

Geleiden, en van storm en barning zegepraalen;

Door zyn verheffing zal de trots van Vrankryk daalen.

Ik zie de pylen, nu ontwrongen door geweldt,

Weêr vaster in den klaauw van Hollandts Leeuw gestelt.

Ik zie de nevels van den tegenspoet verdwynen,

Wanneer d'Oranjezon met vollen glans zal schynen.

Uit had de Maagdt: en elk schreeuwt vrolyk langs de straat:

Lang leef, lang leef de Vorst, tot welstant van den Staat.

Men dien' zich in den noodt van zyn beleit en degen.

De Hoofden van het landt, vergadert, overweegen

De zaak met rypen raade, en openen 't gezigt,

Zo lang verblindt voorheen'. nu vindt zich elk verpligt

Om d'oude diensten van de zegeryke Helden,

Uit Nassausch bloet geteelt, aan 
Wilhem
 te vergelden;

En hem te plaatsen op den trap van eer, voorheen'

Met zo veel zorgen van zyn Vaderen betreên.

Men breekt den eedt, wel eer uit misverstandt gezworen;

En 
Wilhem Henrik
 word tot Opperhoofdt verkoren,

Om 't leger van den Staat te leiden in het veldt,

Met onbepaalder magt. men offert aan den Heldt

't Hoog Admiraalschap van de Nederlandsche vlooten:

En om zyn aanzien en vermoogen te vergrooten,

Wordt hem 't Stadthouderschap van Hollandt aanbetrout:

En Zeelandt, dat zo vast op zyne deugden bout,

Draagt hem dat eerampt op, en volgt de Staatgenooten.

Zo wordt het heiltoneel van Neêrlandt eens ontslooten,

Door 't hemelsche beleidt, en Goddelyke magt.

Ach! was die groote zaak en pligt voor lang betracht!

Nooit hadt men Vrankryks vaan zien wajen van de muuren.

Nooit waren wy vermant door vyandtlyke buuren.

Nooit hadden wy geknielt voor 's overwinnaars staal:

Gelyk 't vervolg u zal getuigen van 't verhaal.

Zo dra de vrome Vorst, naar waarde, was verheven,

Begon de veege Staat van Hollandt weêr te leeven.

De dootschrik ruimt de ziel. men ziet van allen kant

Op kerk- en toren-trans d'Oranjevlag geplant.

Men dondert uit metaal en blaakende mortieren,

Den Prins ter eere, om recht dien grooten dag te vieren.

De schaalen zwellen van den Rynschen Muskadel.

Men drinkt des Veldtheers heil. de mannen vliegen snel

Naar 't raathuis, die hun schat ten dienst van 't landt opofferen,

En haalen 't ingewandt uit langgespaarde kofferen.

De smeltkroes schuimt van goude, en zilvre vaten, eer

Tot tafelpracht bereidt. de burgers, in 't geweer,

Herscheppen zich met vlyt in dappere soldaaten;

En willen, wel getroost, hun stadt en erf verlaaten;

Om, onder 
Wilhems
 vaan, het dreigende geweldt

Te keeren van de grens: elk strekt een oorlogsheldt.

De vrouwen quyten zich als moedige Amazoonen;

En ieder wil haar zucht voor 't vaderlandt betoonen,

Met torssen op den muur, met kruien aan de vest.

Het binnenlandts krakkeel, die dodelyke pest,

Waar door 't Gemeenebest gevaarlyk wordt bestreden,

Verdwynt, en ruimt nu plaats voor eendracht in de steden.

De burgerliefde groeit. men zweert den landtgenoot

Te dienen met zyn bloet, in 't aanzien van de doodt.

Terwyl het oude vier der Batavieren blaakte;

Zag elk verwondert hoe de groote Veldtheer waakte,

Om Hollandts vryen Staat voor Vrankryks legerdolk

Te hoeden door vernuft, en 't overweldigt volk

Weêr vry te vechten, en uit slaverny te slaaken:

Hy arbeidt onvermoeit voor d'algemeene zaaken.

't Getal van 't oorlogsvolk groeit aan van tydt tot tydt.

Den legerhoofden en voorgangers wordt de vlyt

Der wapenoefening en krygstucht aanbevolen:

Elk volgt het streng bevel. nu bloejen Mavors schoolen.

Nu wordt op alles, 't geen de noodt vereischt, gelet.

Men houdt de posten voor den aanval naau bezet;

En dekt den legerknaap met wal en aarde schanssen.

Men plant de donderbus op d'opgeworpen transsen.

Men steekt de dyken door. de stroomgolf schuurt langs 't landt

En vruchtbre bemden heen, en dient voor tegenstant.

De schepen, opgebout om door de woeste baaren

Naar Ganges perelkust, en Indus strandt te vaaren,

Laveeren op rivier, en binnenlandtschen stroom,

Met oorlogsliên bemant. nu sloopt men hof en boom,

En lustprieelen, en gebouwen, vol siraaden,

En 't geen den tegenstant kan hinderen of schaden.

D'Oranje Veldtheer, die nooit slaapt, maar dag en nacht

Den welstant van 't gemeen in 't schrander brein betracht,

Bezigtigt overal de vestingen en steden;

En geeft op alles acht. de krygskunde en de reden,

Aan 't moedig hart verknocht, staan eeuwig aan zyn zy.

Hy weegt de zaaken in zyn herssens naar waardy.

Hier is hy bezig met een ouden wal te slechten.

Daar sticht men andere, voordeliger in 't vechten.

In 't kort al 't geen men van een wakker Krygshoofdt wacht,

Wordt hier in 't werk gestelt, en door zyn zorg volbragt.

Wanneer den Lelyvorst de tyding klonk in d'ooren;

Dat myn beroemde Prins tot Veldtheer was verkoren

Van 't Nederlandts gewest, met zo veel waardigheên

Geschonken aan den Heldt, ten oorbaar van 't gemeen,

Bezweek zyn fiere moedt. hy voelde aan alle kanten

Zyn trotse ziel benart: (dat kunnen uw' Gezanten,

O Ridders, die zyn heir verzelden op dien tydt,

Getuigen.) dat staat vast, zyn boezem zwol van spyt.

Hy zag zyn loop gestuit; en gaf het oorlogsteken,

Om met zyn benden van de grenzen op te breeken.

Zo wierdt zyn zegepraal bepaalt door 
Wilhems
 staf.

Hy trok zyn leger van den Stichtsen bodem af;

Maar hieldt de steden in bezetting met zyn vaanen:

En Luxenburg, de plaag van Utrechts onderdaanen,

Die felle geessel van de Stichtsche burgery;

Aanvaarde, uit 's Konings naam, de hooge krygsvoogdy

Van dien verwonnen Staat. nu tracht de Vorst de wallen

Van Gorkum, of Breda of Heusden t'overvallen;

En dreigt de muuren van den Bosch; maar 't landt besproeit

Van 't water, dat uit poel en veldtmoerassen vloeit,

Belet den aantogt van zyn dreigende standaarden.

Men hadt de vestingen met dappere Spanjaarden

En Neêrlandts volk bezet; die, trou en welgemoedt,

De vryheidt van den Staat beschermden met hun bloedt.

Zo tracht hy vruchteloos de vesten te bestryden;

En stelt nu al zyn hoop van grooter winst ter zyden;

Ja trekt, verydelt door Vorst 
Wilhems
 dapperheidt,

In zekerheidt naar 't ryk door 't hofgezin geleidt.

De vyandt hadt een stadt bezet met oorlogsscharen,

Bekent by Woerden, voor een lange reeks van jaaren

Gesticht op Hollandts erf. de brave Veldtheer tracht

Die plaats door wapenen te rukken uit zyn magt.

Hy dagvaart in den Raadt de hoofden van zyn benden,

En draagt zyn opzet voor aan hun die 't oorlog kenden,

Geslepen in den kryg. men keurt het oogmerk goet.

En ider zweert den Heldt te dienen met zyn bloedt,

En onvermoeiden vlyt den aanslag voort te zetten.

De ruiter stygt te paardt op 't klinken der trompetten:

De voetknecht volgt de trom. men prest de troepen voort.

Myn Prins geleidtze zelf, en plaatst zich voor de poort.

De vyandt, nu zo naau beslooten in zyn' muuren,

Geeft tekenen van noodt aan Luxenburg door vuuren.

De houthoop, lichtende op den toren, blaakt de kruin

Des tempels, in een uur begraaven onder 't puin.

Als Vrankryks Maarschalk zag, van Utrechts hooge wallen,

Hoe Woerden wierdt gedreigt of hevig aangevallen,

Besluit hy om 't ontzet te nemen by de handt,

En trekt op 't lichten aan van kerk- en torenbrandt.

Maar onze Veldtheer hadt, om 's vyands hulp te stuiten,

En aan de Stichtsche zy de heirbaan af te sluiten,

Een post aan Zuilestein betrout; die, welgemoedt,

Den trotsen Hertog, op zyn aantogt, dapper groet

Met bliksemschichten, die, van 't bolwerk afgevloogen,

De voorsten treffen, dat ze vallen voor zyne oogen;

En verven de Kruipin (zo heet de plaats) met bloet.

De Maarschalk barst van spyt, wanneer zyn oorlogsstoet,

Gekeert wordt, afgemaakt, en van de schans geslaagen:

Hy prest zyn krygsgevolg noch eens de kans te waagen;

Maar ziet door tegenstant het veldt met doôn gevult;

Daar Vrankryks adel valt. terwyl zyn gramschap brult;

Gelyk een bosleeuw, die, belust op roof te zoeken,

De bossen doorvliegt, en doorsnuffelt alle hoeken

En wildernissen; tot hy eindlyk 't wilt ontmoet

In 't midden van den loop, en naspoort op den voet:

Hy spalkt zyn kaaken op en gulzige ingewanden,

En grimt van ongedult: hy dreigt met klaauw en tanden:

Maar als een jagersrot gewapent, op 't gerucht,

Verschynt, dan druipt hy door, en schuimbekt in zyn vlucht.

Zo drukt de spyt het hoofdt van Vrankryks legerknechten.

Prins 
Wilhem
 voert terwyl voor Woerden onder 't vechten

Zelf met zyn lyfgevaar de stormelingen aan

In 't heeste van den strydt, en moedigtze tot slaan;

Of dryft den uitval der belegerden naar binnen.

Vecht, schreeuwt hy, helden, vecht, houdt moedt, en helptme winnen.

En waarlyk was de stadt verovert door den Heldt;

Maar 's vyands leger wierdt een spoor gebaant langs 't veldt,

Door schuim van schelmen en troulooze dorpelingen,

Om 't volk van Zuilesteyn van achtren te bespringen.

't Oneerlyk landtgespuis, (ô schrikkelyk bestaan!)

Meineedig aan den Staat, wyst zelf den vyandt aan

Een weg hem onbekent; en wil zyn leidtsman strekken.

De Hertog laat een deel voor af door 't water trekken;

En volgt van verre op 't spoor met al zyn legermagt.

De voortroep streeft gezwindt, en nadert onverwacht,

De Schans (ô groot verzuim!) van achtren onbeslooten.

Men grypt de wapens op. wat wort'er bloet vergooten!

De braave Zuilestein, verrast door snoodt beleidt

Van landverraders, toont in noodt zyn dapperheidt.

Geen vrees bestormt zyn hart. hy grypt zyn heldendegen,

En vliegt, gelyk een leeuw, de Fransche benden tegen.

Al wie zyn sabel naakt, van brein en bloet begruist,

Stort neêr door slag op slag, en sneuvelt door zyn vuist.

Gelyk een veege stier, in 't vechtperk naau gedrongen,

En door een langen sleep van vyanden besprongen,

Zyn jongste kracht beproeft; en velt met stoot op stoot

Al die hem tegenstreeft, gemoedigt door den noodt;

Tot hy zyn horens ziet van 't voorhoofdt afgebroken,

Den dootsnik uitblaast, sterft, maar sterft niet ongewroken:

Zo sneefde Zuilesteyn in 't blinkende geweer,

En viel, getroffen, op een hoop van lyken neêr,

Zo dapper door zyn arm, tot wraak van 't leet, verslagen.

Ik moet ter dezer uur 't rampzalig lot beklaagen

Van dien beroemden Heer, met Schimmelpennings doodt

Geschooten aan zyn zy, myn vriendt en landtgenoot.

Nu woedt men na de doodt op d'afgestrede Helden.

't Mishandelt lichaam moet den wrok noch eens ontgelden;

En, tegen oorlogsrecht, gekerft, gesleurt, gesneên,

Den glans besmetten van zyn vyandts krygstrofeen.

Zy schrikten voor 't gezigt al die de wreedheidt zagen.

De Prins krygt kondtschap van die droeve nederlaagen;

Daar hy op 't moedig ros, in 't midden van het vuur,

't Bestrydendt leger noopt, en dondert op den muur,

Dat aarde en hemel dreunt. hy overweegt de zaaken;

Beveelt den aanval op de vesten voort te staaken;

't Beleggereedtschap weêr te zamelen by een.

Men voert het grof geschut van 't bolwerk naar beneên,

En sleept de stukken af met magt van legerpaarden.

Elk volgt in orde zyn banieren en standaarden.

Zo wordt de stadt ontset door binnelandts verraat;

En Luxenburg beschiet zyn oogwit wel, maar 't staat

Hem dier, door 't ryk getal van die in 't vechtperk vielen;

Gerekent aan zyn kant op tweemaal duizent zielen.

De Vorst, versteken van zyn oogmerk, slaapt noch rust.

Zyn oorlogsvier wordt door geen tegenspoedt geblust,

Maar gloeit veel lichter in de duistere ongelukken.

Hy arbeidt om den buit de Roofharpy t'ontrukken.

Ik zal verhaalen, hoe myn Heldt, ten dienst van 't landt,

De buitenposten sterk verziet van tegenstant;

En draagt, om Hollandt voor den aanval te bewaaren,

Het hooge krygsampt op aan mannen lang ervaren,

Als Hornes, Koninksmark, Vorst Maurits, ryk van moedt,

Aan Wirts en Westerlo; (alsaamen uit het bloet

Van Mavors voortgeteelt) en rukt zyn legerbenden

Naar 's vyandts bodem toe, en valt hem op de lenden;

Ontziende geen geweldt van sneeuw, of hageljagt,

Noch guure stormen, door den winter voortgebragt.

Elk staat verwondert daar d'Oranjevaanen trekken.

De Veldtheer wist zo kloek zyn aanslag te bedekken,

Dat niemant peilen kon de gronden van zyn zin.

De Keulsche Bisschop stondt verlegen in 't begin,

En vreesde voor zyn erf en vorstelyken zetel.

De Vorst van Straatsburg, die zo trouloos en vermetel

Den Franschen hoogmoedt dient, gevoelt, door schult geraakt,

Hoe fel de wroeging met haar toorts zyn boezem blaakt.

Ja hy verdubbelt zyn getal der lyfstaffieren,

Verzekert door 't gerucht, dat Neêrlandts veldtbanieren,

Geleidt door 
Wilhems
 staf, in aantogt, 't Keulsche Sticht

Tot brandtschat dwingen. zelf de Fransche Veldheer zwicht,

En voegt zich met zyn magt van ruiters, over stroomen

En veldtrivieren, by Turenne; die de zoomen

Des ryken Moezels dekt, en stuit den Adelaar,

En 't heir van Brandenburg: hulptroepen, die 't gevaar

Van onzen ondergang tot bystant kon beweegen.

De vroome 
Wilhem
 smeekt den Hemel eerst om zegen,

(Want altydt heeft zyn ziel de Godtheidt hoog geacht)

En trekt voor Charleroy op 't spoedigst met zyn magt.

De Grave van Marcin geleidt de regementen

Van Spanje, als Opperhoofdt, te velde, en spant zyn' tenten

Naast onze vaanen voor den sterken muur. Montal,

Door list gesloopen in den vest, verweert den wal.

Men maakt zich vaardig om de voorschans aan te randen,

En bolwerk en rondeel te sloopen, onder 't branden

Van 't dreunende kanon. elk houd zyn post bezet,

En wacht de toonen af van trom en stormtrompet.

Maar 't uur van voorspoedt was, helaas! noch ongeboren.

Het nydig oorlogslot hadt ons zyn haat gezworen.

De toeleg wordt gestuit. de Wintervorst dringt aan:

De noordtsche beeren, die in d'ysgareelen staan,

Verschynen onverwacht met sneeu en hagelvlaagen,

En grimmen in de lucht voor zyn bevrozen wagen.

Elk vloekt al bevende des winters ongenâ.

De weeke klay bevriest, en weigert schup en spa

Den doorgang. 't water stremt, en houdt de legerschepen,

Die 't nodig oorlogstuig en stormgereetschap sleepen,

Gegyzelt op den rug. de vorst verkout het bloedt,

Daar 't kookt in d'aderen, ontsteken door den moedt.

Soldaat staat roereloos, terwyl hy op de wallen,

Zyns vyandts schuilplaats, tracht gewapent aan te vallen.

Hier zygt de ruiter, styf van koude, op d'aarde nêer.

Daar valt het oorlogsros en sneuvelt by zyn heer.

Zo most men, door den noodt geprest, den aftogt steeken.

Elk stelt zich in 't gelit, en volgt het legerteken.

Men rolt de tenten op. de vyandt ziet den grondt

Verlaaten en geruimt, daar onlangs 't leger stondt.

Maar laat ons om den staat van Hollandt u t'ontvouwen,

Weêrkeeren, en 't gevaar van 't vaderlandt aanschouwen;

Geraakt in hoogen noodt door 't stremmen van den vloedt.

Hoort hoe de landtzaat schrikt. hoort hoe de vyandt woedt.

Men zegt, dat Luxenburg, op Utrechts muur getreden,

In 't midden van een drom soldaaten, wel te vreden,

En met een lachchent oog, de stroomen zag bevloert;

En sprak: myn zoonen, die zo trou de wapens voert

Van Koning Lodewyk, nu is de tydt geschapen

Van Hollandts jongsten noodt. elk volgme in 't bloedig wapen;

De hemel biedt zyn hulp, en baant ons door het ys

Een heirbaan om in 't landt te dringen, tot bewys

Van gunst voor onzen Vorst. nu moet men d'ingewanden

Verscheuren van den Staat; en ieders moordtlust branden,

Verdelgt. schoffeert. en moordt. ja toont in vier en vlam

Dat gy gesproten zyt uit Vrankryks heldenstam.

Gelyk een razent heir verwoede bosgedrogten,

Verenigt met een magt van wolven, aangevochten

Van dolle wreetheidt, en vast dorstende naar bloet,

D'onnosle schaapskooi dreigt: zo toont zich elk verwoedt

Op d'aanspraak van zyn Heer; en volgt zyn moordtstandaarden

(Wie schrikt niet voor 't verhaal!) met uitgerukte zwaarden,

Op burgerbloedt gewet. nu zou men Hollandts praal,

Den Hage, en al de Steên vernielen door het staal;

Maar 
Wilhems
 voorzorg, en de gunst van Godt bewaakte

Den felgedreigden Staat, terwyl het moordvier blaakte.

De hemel zelf beschut het Nederlandtsche volk;

Hy sluit zyne oogen in een duistre regenwolk,

En stort een dichten vloedt van water naar beneden.

De blinkende ysbrug smelt, en weigert de geleden

Te torssen op den rug. de Maarschalk vloekt en scheldt,

Ja quetst het Godendom om 't stuiten van 't geweldt.

Nu zwelgt men 't laauwe bloedt der weêreloze schaaren;

Bestrydt den dorpeling, als woedende barbaaren.

De maagdeschender bloost, schoffeert, en bluscht zyn brandt

Op 't smookent puin, en brengt een doodt wondt met zyn handt,

Tot walgens toe verzaadt, aan d'eerstgestreelde leden.

De wreetheidt holt van 't spoor en hoort naar recht noch reden.

Men spaart geen kinders, maar men ruktze, fel en straf,

In 't laaven van den dorst, van moeders borsten af.

Hier zwoegt de wreede beul door knevelen en vangen.

Daar ziet men 't bleek gezigt aan dorre boomen hangen;

Dat grynst den moorder toe. men woedt met vier en vlam:

Dat tuige Bodegrave en Zwadenburgerdam.

Terwyl de felle gloedt, ten hemel opgevloogen,

De dorpen smoorde in d'asch, en bliksemde in onze oogen,

Verquikte een blyde maâr het hart van Nederlandt.

De Bisschop hadt wel eer een vesting overmant:

Den sleutel van den Vries en Groningen, voor dezen

Door sterkte van natuur en kunst alom geprezen;

Verdronken in moeras en veenen; ryk omzet

Met bolwerk, ravelyn en halvemaanen, net

Gegraaven voor den wal. heldt Rabenhaupt, wiens degen,

De muur van Groningen verweerde, en door Godts zegen,

Zyn naam door 't stuiten van de dubble Bisschopsmagt,

Onsterflyk maakte, neemt een aanslag voor, en wacht

Op voordeel om die Stadt door wapens t'overvallen,

En 't Myterdragers volk te dryven uit de wallen

Van Koevorden: hy kiest een opperhoofdt, wiens vlyt

Hy 't heldenstuk betrout, en dient zich van den tydt.

De veldtmoerassen, 't veen en diepgegrave grachten,

Bevroozen tot in 't hart door koude winternachten,

Verstrekken den soldaat een heirbaan, om de vest

Met weinig tegenspoedt te naaken. ieder prest

Den hoop, hem aanbetrout. men ziet de paardtshoef draaven,

En glippen over 't ys. Eybergen, 't hoofdt der braaven,

Deelt zyn' bevelen uit en voert, by nacht zyn volk,

In stilte naar de stadt. een dikke nevelwolk

Bedekt de morgenzon, en houdt de togtgenooten,

In 't naaken van den wal, voor 's vyandts oog beslooten.

De buitengracht, gestremt door 't ys, verstrekt een brug,

En draagt, ten dienst van 't werk, het leger op den rug.

Men tracht den vyandt van drie kanten aan te tasten.

Men kapt met bylen af de diepgeheide masten,

En scherpe paalen, om de schanssen heen geplant.

De buitenwacht waakt op, geeft vier, biedt tegenstant;

Maar wordt vermeestert, en de posten uitgedreeven.

Men ziet de winnaars door dit voordeel verder streeven,

Maar vinden voor den muur de grachten opgebyt.

Men sleept het stormtuig na met paarden; voert met vlyt

De bieze bruggen aan, om 't water te bedekken.

Men roert de trommels om den moedt van 't volk te wekken,

In 't stormen op de stadt; daar zich de vyandt weert,

En met musket en piek den fellen aanval keert;

Maar vruchteloos; men ziet de strydende soldaaten

't Geweldt braveeren van de kogels en granaaten

Geslingert van de vest. zy dringen moedig voort,

En vliegen op den wal. een ander wint de poort.

De mooker breekt de kracht van grendelen en sloten.

Men loopt de deuren op met balken, onder 't stooten.

De vesting wordt verrast, terwyl de vyandt beeft,

En, smeekende om genâ, de wapens overgeeft.

Zoo ziet men 't Papenrot verstrooit en overvallen,

De poorten uitgeschopt, gedreven van de wallen;

Terwyl 't gemytert Hoofdt zyn ongeval betreurt,

En, razende om 't verlies, de koorgewaaden scheurt.

Hy plukt de gryze kruin, en prevelt onder 't hooren:

Hy ziet de tyden van zyn tegenspoedt geboren:

Maria, in den mondt besturven, hoorde niet.

Geen heilig, dien hy noemt, bekreunt zich zyn verdriet.

In zulk een staat verliet de Bisschop eer de vesten

Van Groningen, en gaf zyn stormgevaart ten besten;

Daar hy, door tegenstant bedrogen in zyn hoop,

De stadt begaf, en van d'omringde muuren sloop.

Zo druipt een winterwolf langs 't veldt met hangende ooren,

En ingekrompen staart, wanneer de leeuw, vol toren,

Met maanen op den rug gereezen, moedig uit

Zyn hol en schuilplaats barst, en redt den veegen buit.

Oranje keert in 't landt, en hoort met vreugd' de maaren

Der overwinning; en d'ontworstelde gevaaren

Van Hollandt streelen 't hart. hy roept den Raadt by een;

En scherpt zyn schrander brein, tot voordeel van 't gemeen

Daar ryst een vesting uit de zuiderzeesche stroomen,

Wel eer door Vrankryk met verrassing ingenomen,

Toen 't gansche landt bezweek; en Utrecht, in dien noodt,

Te zwak, geen tegenstant aan 's vyandts wapens boodt.

De Prins besluit die stadt voor Hollandt weêr te winnen.

Men houdt de zaak geheim. men werkt met rype zinnen

En scherpt zyn herssens tot bevordring van den togt.

Men licht de bloem van 't volk, door vlyt by een gezocht,

Om welgemoedigt en gewapent op te trekken.

Men ziet een ryke vloot de Vecht en Amstel dekken,

En voeren 't stormgevaart, kanonnen groot en kleen,

Met volle doeken naar 't gedreigde Naarden heen.

De winden schynen zelfs den aanslag toegenegen,

En blaazen sterk in 't zeil. de vyandt staat verlegen,

Als Waldek onverwacht de vesten houdt berent.

Du Pas, de Stadvoogdt, ziet d'Oranje legertent,

Braveeren voor den muur: hy bliksemt van de wallen,

Terwyl zyn benden uit d'omringde poorten vallen;

Hy roept de Hoofden t'saam': die zweeren te gelyk,

Te waagen lyf en bloet ten dienst van Lodewyk.

De Veldtheer naakt de vest. zyn donderbussen speelen.

En booren door de kruin van tempels en kasteelen,

Granaat en vuurbomb barst, en dondert slag op slag,

Verdryft den nacht van 't zwerk, en schept een klaarder dag.

Men ziet de Hoofden door 't bebloede vechtperk ryden,

Met sabels in de vuist, en dwingen 't volk tot stryden.

Een ander voert zyn troep ten diepen loopgrave in;

En keert vernoegt te rug, of sneuvelt in 't begin.

Men schokt de muuren door geweldt van donderklooten,

Uit holle buiken van 't bevrucht metaal geschooten.

De vesting barst van een. de muurbres gaapt, door 't loot

Zo diep getroffen in het ingewandt; en noodt

Den legerknecht ten storm. daar lost men de musketten,

Om den belegeraar den aantogt te beletten.

Daar rent de ruiter op zyn ros met lossen toom,

En vat de bossen voor zyn zadel, om den stroom

Te dempen voor den wal. gins ziet men landtliên slaven,

En hygen op hun spa, om 't leger te begraaven.

De Fransche Maarschalk trekt van Utrecht herwaart aan,

Om Nederlandts beleg voor Naarden op te slaan;

Hy komt; maar ziet de stadt na 't stryden overgeeven.

Men sluit een krygsverdrag, van wederzydts beschreeven.

Men legt de wapens voor den groten 
Wilhem
 neer,

En Naarden viert de wet van zynen ouden Heer.

Nu scheen de Heilzon, met bekorelyker glanssen,

Te schynen op ons erf van haar' verheve transsen;

En straalen van haar gunst te schieten op den Staat.

O zegenryk begin! ô breidel voor ons quaadt!

O landt! ô vaderlandt! gy raakt uw leet te boven,

En moet Oranjes Vorst, naast Godt uw heilandt, looven!

Gy zaagt hem voor den muur (gelyk een harde rots,

Die onbeweegbaar blyft in 't ruime zeegeklots,

En kaatst de winden af en tuimelende baaren)

In 't bloedig harnas staan in 't heetste der gevaaren.

En gy, ô volken, die, door 't krygsgedruis ontrust,

Noch onlangs 't moordtgeweer van Vrankryk hebt gekust,

Beklimt de toppen van de Nederlandtsche duinen,

Hoort toe, en juicht van vreugde op haar verheve kruinen,

Daar ik, aan Karels hof, in 
Wilhems
 bruiloftszaal,

Het einde van uw leet en zwarigheidt verhaal!

Verloste schaaren, volgt met my de zegevaanen,

Die door een bloetrivier uw weg van vryheidt baanen;

Volgt met een dankbaar hart den Oorlogsheldt, daar hy

De staale boejen breekt van uwe slaverny!

De zegepraal, zo versch op Naardens muur bevochten,

Ontsteekt zyn groote ziel, om verder heldentogten

Te waagen voor den Staat. de Spaansche kroon, verplicht

Tot hulp aan Nederlandt, om reden van gewigt,

Laat nu in 't openbaar hare oorlogstoortsen branden;

En schreeut haar vyandtschap in alle steên en landen

Met koning Lodewyk door volle kaaken uit.

De Staat van Hollandt juicht op 't vrolyk krygsgeluit,

Verzekert in den noodt van Spanjes hulp en degen.

Oranje geeft bevel om 't leger te beweegen,

En trekt te veldt daar hem de Spaansche Landtvoogdt wacht.

Men treedt in krygsgesprek. men voegt de dubble magt

Te saamen, om gepaart den Rynstroom op te dringen,

En Bon, in weêrwil van den Keulschen Vorst, te dwingen.

Het Keizers leger wacht de bondtgenooten af,

Daar 't Montekukuli geleidde met zyn staf.

Zy sneeven die verwaandt de wapens weêrstant bieden.

De Rynstroom raakt in roer. de bange bouliên vlieden,

Op 't dreunen van de trom. Godt Liber vlucht van 't landt,

Daar hy den wynstok met zyn Nachtbachanten plant.

De Stadt, belegert, tracht het heir der Bondtgenooten,

Gemoedigt door 't ontset, met kracht voor 't hoofdt te stooten;

Men hadt op 't naderen, tot beter tegenstant,

Kasteel en klooster voor de muuren afgebrandt,

De wacht trekt op, om wal en poorten te bezetten.

Men kryt den onraat uit, uit trommen en trompetten.

Een dikke stofwolk houdt de gulde zon bedekt;

Wanneer 't vereenigt heir in orde nader trekt.

Prins 
Wilhem
, onvermoeit in oorlogsbezigheden,

Vermaant zyn legerstoet, en moedigt de geleden.

Hy stelt de ruiters op den aantogt; en neemt acht

Op Prins Turenne, daar de stadt haar hulp van wacht;

Of andren, die vergeefs zyn wapenen belaagen.

Elk volgt zyn krygsplicht; om den Veldtheer te behaagen.

Men arbeidt dag en nacht. de loopgraaf naakt met spoedt

De diepe grachten, die vast rooken van het bloet.

Men tast de sterkten aan, ontsteekt de holle mynen;

Men plant de vaanen op rondeelen, ravelynen,

En halvemaanen, kloek verovert voor den muur.

Men lost de veldtkortou. de hemel smeult van 't vuur.

Men wapent zich om op de vesten aan te vallen,

Een algemeenen storm te waagen op de wallen.

Elk stelt zich op zyn post. als dit de vyandt zag

Bezweek zyn moedt. hy plant de tekens van verdrag,

In 't bloet der helden naast de bres op d'aarde transsen,

En geeft de vesting op. wy trekken in de schanssen,

Naar voorwaarde en beding, met vrolyk krygsgeschal.

De Duitsche heirvoogdt voert zyn vaanen in den wal.

Nu juicht de gansche Staat van Neêrlandt om dien zegen,

En streeft met eerbewys den Overwinnaar tegen,

Daar hy verheven op zyn stasiwagen rolt.

De burger springt van vreugdt, die langs de markten holt,

En, schreeuwende Iö, zaait, van blyschap uitgelaten,

Vergulde lauren op de grimmelende straaten:

Maar Lodewyk vervloekt, met een verbleekt gelaat,

In 't opgeblaazen hart, den voorspoedt van den Staat.

Hy ziet het oorlogsradt gedraait. hy ruimt de steden,

Wel eer bevochten, en verovert tegens reden;

En 't Sticht van Utrecht ziet, geslaakt van 't Fransch geweldt,

Zyne oude rechten weêr herleeven door den Heldt.

De Ryn, en Vechtstroom, die den vremdeling bekoorden,

Besproejen, vry van 't juk, de rykbeplante boorden.

De trouwe Burgery, mishandelt en geplaagt,

En door de Roofharpy in 't ingewandt geknaagt,

Schudt nu de ketens van de vrygevochte leden;

En viert den Hemelvoogdt met lofzang en gebeden;

Terwyl de tempels, eer bevlekt door 't Roomsch altaar,

Gezuivert, blaaken na 't ontworstelde gevaar.

Zo most de Fransche Vorst het grootste deel verlaaten

Van 't overweldigt landt, en preste zyn soldaaten,

Om Leopoldus magt te keeren, naar den kant

Van Duitschlandts bodem; of bedekte 't eigen landt,

Zelfs voor zyn ryk beducht. de guure winterdagen

Begrimden onderwyl de velden; en de vlaagen

Van sneeuw en hageljagt verplichtten d'oorlogsliên

Om naar de steden, als hun schuilplaats, om te zien.

De Veldtheer van zyn togt, zo heilzaam voor de Staaten,

Voor Hollandts burgers, en mishandelde onderzaaten,

In zegepraal gekeert, rust nimmer in zyn hof:

Hy zwoegt, hy slaaft; hy zweet, en vlamt op grooter lof:

Ja queekt een feller gloedt van krygsvier in zyne aderen:

Hy arbeidt in den raadt met Neêrlandts trouwe Vaderen,

De Zuilen van den Staat, voor 't algemeene best.

Elk houdt op 
Wilhems
 zwaardt, naast Godt, zyn hoop gevest.

Het Landt, zo dier verplicht, schenkt dankbaar aan zyne erven

Het Erfstadhouderschap, om nimmer uit te sterven;

En 't mannelyke zaadt zal alle waardigheên,

Op 't huwlyksbedt geteelt, na Vaders doodt bekleên.

Die gunst verplicht zyn ziel, zo dankbaar, voor de zaaken

Van 't worstelende Euroop' met grooter ernst te waaken.

Men stelt zyn hart gerust op 't vorstelyke woordt.

Hy zet met allen vlyt zyn wapenrusting voort;

En tracht den aantal van het landtvolk te vergrooten.

Men bout een ryker tal van schepen; mant de vlooten,

Om Lodewyk alleen te keeren uit de zee;

Want Engelandt hadt ons begunstigt met den vreê

Maar Vrankryks vreêbesluit bedroog ons welgevallen,

En smoorde in zyn geboorte in d'Agrippynsche wallen.

Zo dra de zomerzon met aangenaamer gloedt

De beemden koestert, en verkoude velden voedt

Met warme straalen, daar de kruiden door herleeven,

Om ros en oorlogsman weer kracht en moedt te geeven,

Neemt 
Wilhem
 afscheit van 's landts Vadren, en vertrekt.

Het Spaansche Nederlandt, met magt van volk bedekt,

Verstrekt een oorlogsstoel; en zal de heldenstukken

In 't eeuwig denktafreel, als ooggetuige, drukken,

Van Hollandts Wapenhoofdt, bestuwt van Oorlogsliên,

En Helden, die de doodt vol moedt in d'oogen zien.

Zo dra de vlugge Faam zyn komst hadt uitgekreten,

Ontfing graaf Montery, als voogdt aan 't roer gezeten

Van Spanjes Nederlandt, den Veldtheer en zyn stoet;

Van 't krygsvolk, hofgezin, en burgery begroet.

Men zwoer elkander trou, terwyl de vaanen paarden.

Graaf Souches rukt met vlyt zyne Adelaarstandaarden

By een, en voegt zyn heir met Spanje en Batavier.

Condé gebiedt, als hoofdt, zyns konings veldtbanier,

Verzelt van Luxenburg, en 't puik der Fransche Vorsten,

Die gulzig naar het bloet der Nederlanden dorstten.

De legers trekken op in 't blinkende geweer:

Zy slaan de tenten voor elkanders oogen neêr,

En grimmen tegen een. elk houdt zyn togtgenooten,

Versterkt door schanssen en rivieren, dicht beslooten.

De plaats van aanval wordt verzekert door beleit.

De ryke veldtoogst, van den bodem afgeweidt,

Geeft voedtsel aan 't gevolg, terwyl de bouliên klaagen.

Men sleept het graan van 't landt op ros en legerwagen.

In 't midden van 't gewoel bereidt zich Neêrlandts Heldt

Ten optogt, en verplaatst zyn legertent in 't veldt.

Hy nodigt reis op reis den vyandt om te stryden:

Maar telkens zoekt Condé den fellen slag te myden,

En blyft verholen in zyn schuilplaats, blode en bang:

Tot dat hy endlyk (als een langgetergde slang,

Die vreeslyk biest, en braakt venyn, het sarren moede)

De wapens aangrypt, en bestookt onze achterhoede.

't Gerucht van onraat vliegt terstondt de legers door.

De Prins verdeelt zyn volk: hy draaft de troepen voor,

En voert ze zelf in 't vier. hy noopt zyn ros met spooren,

En vliegt, ontsteeken van gerechte wraak en tooren,

Op Vrankryks heirspits in. Senef verteert door 't vuur.

De strydt vermindert niet, maar groeit van uur tot uur.

Hier staat Prins Maurits, uit de vorstelyke loten

En 't wytberoemde huis van Nassau voortgesprooten,

Gelyk een fiere leeuw, schoon hy veel jaaren telt:

Zyn ouderdom blyft steets van dapperheidt verzelt.

Heldt Ouwerkerk dringt door met 
Wilhems
 lyfstaffieren,

En verft met Vrankryks bloet zyn groene krygslaurieren.

Vorst Kazimier staat pal. de Ryngraaf toont zyn moedt,

En volgt den vyandt, daar hy aarzelt, op den voet.

Hier ziet men Waldek, met zyn schoonzoon, de gevaaren

Braveeren in den slag aan 't hoofdt der legerschaaren.

De brave Langerak, belust op wapeneer,

Draaft moedig op zyn paardt, maar sneuvelt in 't geweer.

Hier vechten Walenburg, en Weede, dappre helden,

En strydbre broeders, op de rookende oorlogsvelden.

Daar stort de dappre Palm voor zyne vaanen neêr.

De Prins beklaagde zelf de doodt van dezen Heer;

Met Stokheim, die, door 't hart geboort, de ziel uitbraakte;

En Turk vol oorlogsvier; dat uit zyne oogen blaakte.

Gins voeren Birkenfeld en Polens mannen aan,

Met scherpe bylen in de strydbre vuist gelaân.

Graaf Souches streeft aan 't hoofdt der Adelaarbanieren,

En pleit in 't oorlogsperk voor 't recht der Batavieren.

Loraines dappre vuist doet wondren in den strydt:

En ieder Bondtgenoot geeft tekens van zyn vlyt.

En zoekt den vyandt op langs afgesnede wegen.

De bloem van Spanje draaft daar Monterey zyn degen

In 't spits van 't leger zwaait, gevolgt van Vaudemont.

Hier sneuvelt Assentar, doorboort met wondt op wondt.

Wie zou den bloetdorst van de helden u verhaalen?

De zonnewagen deist met dikbesmookte straalen,

En wendt zyn dissel van 't bebloede vechtperk af.

Hier sticht de wreede doodt op 't veldt een gruuwzaam graf.

De moordt ontsluit den mondt van duizent koopre keelen.

De Sabels knarssen op gekneusde bekkeneelen.

De beemden zwellen van het verschgeplengde bloet.

De braaven sneeven, in de wapens opgevoedt.

De veldtgalm kaatst den toon te rugge op 't gruwzaam schreeuwen.

Geen heg of braambos scheidt de felgetergde leeuwen.

Men woedt in d'engtes en op 't ongebaande veldt.

Men moordt in wildernis en struiken, die 't geweldt

Niet keeren, maar, met bloet bespat, in eeuwigheden

Getuigen zullen hoe d'Oranjevaanen streden.

Men vecht zo lang de zon met dootsche straalen blinkt,

Tot ze eindelyk vermoeit in 't westen nederzinkt,

En stort al hygende aan de kim, om in de plassen

Zo vuil een bloetvlak van haar wezen af te wassen.

Wanneer de dageraat, gedootverft in 't gezigt,

Al quynende verrees met flauwer glans en licht,

Beveeldt Prins 
Wilhem
 om zyn afgematte schaaren,

't Verstrooide lichaam van zyn leger te vergaâren.

Elk groet den Veldheer, voor 't verslindende oorlogszwaardt.

En donderklooten door Godts arm zo trou bewaart:

Wanneer hy, al te fel door krygsvier aangeprikkelt,

Zich vondt in 't midden van zyn vyandt ingewikkelt,

En onbekendt verviel in Vrankryks legerdrom:

Elk, die dit voorval hoort, staat van verwondring stom:

Maar hy beklaagt in 't hart de doodt van zo veel braaven.

En laat de lyken in 't bebloede stof begraaven.

Dat houdt de leden wel gekerkert, maar besluit

Geen blinkende oorlogseer, die barst ten grafzerke uit.

De Helden leefden na de lykasch op de tongen;

Die onvermoeit hun lof en braave daaden zongen.

Verwacht niet dat ik in 't byzonder al zyn vlyt

En zorgen voor den Staat verhaalen zal. de tydt

Verloopt. de middernacht is lange wyl verstreeken.

De schaduw ruimt voor 't licht, dat werkt om door te breeken.

'k Zal kort verhaalen hoe de Graave (een stadt vermaardt

Door sterke muuren) wierdt verovert door zyn zwaardt;

Aan alle kanten van zyn legerbyl besprongen;

Met zo veel oorlogsbuit den Koning afgedwongen.

De sterke vesting was met grof kanon beplant,

Wel eer geplondert uit de steden van ons landt,

En 't roofnest ingesleept. daar zag men Vrankryks adel

Braveeren op den muur, gezeten in den zadel,

Met pluimen van den helm afwaajende om de kruin;

Maar door een donderkloot begraaven onder 't puin

Der opgeschote bres. hier zag men 
Wilhem
 draaven,

Gevolgt van Neêrlandts Roem, en d'Eer der Duitsche Braaven,

Als Nassau, Rabenhaupt, en Koerlant, die vol vuur

De transsen beukten van den braafverweerden muur;

En nimmer in 't beleg voor stormgevaar bezweeken.

Hier borst de myn, door 't kruit in 't ingewandt ontsteken,

En voerde een groot getal van Helden hemelhoog,

Bedekt met wolken van salpeter, uit ons oog.

De torens krielden in de vesten van soldaaten;

Die brandden op ons los. een bui van handgranaaten

Bedekte 't bloedig stof. de loopgraaf stondt in brandt.

Hier brak myn Legervoogdt geweldt en tegestant:

Zyns vyandts oorlogseere, en wytvermaarde daaden

Versierden zelfs zyn kruin met schooner lauwerbladen.

't Hartnekkige gevecht en felle tegenweer

Verbreidden door 't heelal zyn zege meer en meer.

Zo blinken krygstrofeen met herelyker straalen,

Wanneer men in den strydt den hoogmoedt neêr ziet daalen

Van zulk een vyandt, die beroemdt door heldenmoedt,

Zyn onbevlekten naam verheerlykt met zyn bloet.

Door zo veel wonderen zal 
Wilhem
 eeuwig leven.

O Dischgenooten 'k heb zyn glori kort beschreven;

En zwyg hoe menigmaal zyn sabel, voor 't gemeen,

Op lyk- en puinhoop van den vyandt moêgestreên,

De krygsgeleden brak van Vrankryks roofgedrogten:

Dat tuige ons St. Omér en zo veel heldentogten:

Dat tuige ons Vaderlandt, mishandelt en verdrukt,

Maar nu de tanden van 't uitheemsch geweldt ontrukt.

Zo zag men 't vrolyk uur van vryheidt weêr genaaken,

Na zo veel zwarigheên, en wisselbaare zaaken.

Zo wordt een kiel gesolt, wanneer de winden, uit

Hun donkre nachtspelonk, met ysselyk geluit,

Geborsten, door de lucht op onweêrpennen stuiven:

De gryze Zeevoogdt grypt het pekel in zyn kluiven;

Hy kaatst de golven aan den hemel. 't water zwelt,

Of stort ten afgrondt neer, gedrukt door 't stormgeweldt.

De donders loejen, en de bliksemtoortsen blaaken.

De bange zeeman staat gedootverft onder 't waaken;

Hy slaat zyne armen naar de starren, smeekt en zucht;

Maar als de Windtvoogdt dryft de muiters van de lucht,

D'ontstelde wolken streelt met aangenaamer weder,

En voert de dootsche kiel ten haven op haar veder;

Dan juicht matroos, daar hy d'elenden van de vloot,

Na 't stormgevaar, verhaalt aan kroost en bedtgenoot.

Zo zal in eeuwigheidt gansch Neêrlandt, tot een teken

Van waare dankbaarheidt, van zyn verlossing spreeken;

En melden, hoe de Vorst den Staathulk, door een zee

Van onweêrbuien, voerde aan een gewenschte ree.

De moeders zullen met den zuigeling, in 't streelen

En koestren aan de borst, die dierbre vruchten deelen,

En 't spruitje voeden met die honiglekkerny.

Zo zag de Staat het eindt van Vrankryks dwinglandy.

De hemel kroone ons voort met zege of schenke ons vrede!

Hier zweeg de Kamerheer en sloot zyn oorlogsrede;

Daar ieder luisterde met aandacht naar 't verhaal.

Het Feestgenootschap scheidt. men sluit de bruiloftszaal.

Einde van het tweede Boek.



Verklaring Van de Print voor 't III Boek.

D'Oranje Veldtheer draaft, bestuwt van krygstrofeen,

Met Neêrlandts Schildt en Hoedt en vliegende standaarden,

Langs 't bloedig veldt, bezaait met wapenen en zwaarden,

En Heldenlyken, in den veldtslag afgestreên.

Zyn Wapendrager voert Meduzaas addervlechten,

En aanzigt, dat, met schrik, zich op zyn schildt vertoont;

Men ziet Alcides, die de monsters nooit verschoont,

Gewapent met zyn knots, Bedrog en List bevechten:

Hy heeft de Woede voor zyn voeten neêrgevelt.

Godt Mavors dryvende op zyn krygsas door de wolken,

Verschrikt, wanneer de Vreê, tot welstandt van de volken,

Te voorschyn komt, en op den zetel wordt herstelt.

't Gebroken krygsgeweer verbeelt zyn onvermogen,

En afgescheurde magt der oorlogsheerschappy.

Hy zwicht en aarzelt met Bellone aan zyne zy,

Terwyl de Vrede, met zyn zegen wechgevlogen,

D'ontweldigde trofeen bewaart, om Neêrlandts Heldt

Die met een scepter van Olyven aan te bieden.

Zy strooit van boven op de kruin der oorlogslieden

Haar palmfestonnen en bloemkranssen over 't veldt.

De Faam verschynt; zy schenkt den Heldt haar dierbre panden,

En drukt den vredestaf in

Wilhem Henriks

handen.

Wilhem de III. Derde boek.

DE blonde dageraat verdryft de bruine schimmen;

En ryst, met klaarder glans verheerlykt, aan de kimmen;

De roozen speelen door de losse vlechten heen':

Het purpere gewaat bedekt de blanke leên;

Bezaait met gloejende saffieren en robynen.

Zo zag men eer de bruidt voor Tithons oog verschynen

Op d'inkarnaate koets, om 't jeugdig ingewandt,

Al quynende aan de min, te zetten in den brandt.

Zo prachtig opgetooit genaaktze weêr in 't daagen,

Om 't Vorstelyke Paar te groeten van haar wagen.

Ja, sier uw' leeden vry met d'allergrootste pracht,

Gewenschte dageraat, na zulk een schoonen nacht:

Een nacht, die eeuwig pronkt met goddelyke straalen,

En duizent nevelen van rampen op zal haalen:

Een nacht, die 't schoonste licht verduistert door zyn glans.

Maar gy, ô Febus, die zo hoog aan 's hemels trans

Uw zonnewagen ment, terwyl de rossen speelen,

Ter eere van dit feest, in blinkende gareelen,

Ik zie gy zwelt van spyt, ô Vader van den dag,

Om 't geen de duisternis met duizent oogen zag.

Maar toom uw afgunst, om myn toonen te geleien:

Leer my de vrolykheidt van Londens burger-reien

Afmaalen op 't papier; terwyl myn yver blaakt,

En 't goddelyke vier myne ingewanden raakt.

Vaar voort vry, Zangheldin, hy laat u niet verlegen,

De Zanggodt lacht u toe van boven met zyn' zegen.

Zo dra de Bruidegom, Prins 
Wilhem
, handt aan handt

Stapt met de Ryksprinses van 't Huwlyksledekant,

En uit de slaapzaal treedt; verschynen alle Grooten,

Pilaaren van den troon, doorluchte Feestgenooten,

En vallen, elk om strydt, tot tekenen van eer,

In 't midden van 't gedrang voor hunne voeten neêr.

Men ziet den Koning zelf 't vereende Paar ontmoeten,

En met een gunstig oog de bloetverwanten groeten:

De Godt des hemels, zegt de Vorst, verleene u vreugdt

En vrede in uwen echt; groeit aan in eere en deugdt.

Zo moet uw bruiloftstoorts de wereldt overschynen,

De wolk van onheil voor dat helder licht verdwynen.

Leeft lang vereenigt, vry van tegenspoedt en smart.

Elk stemt den zegen van den Koning met zyn hart.

Zo vliegt de huwlykswensch, van duizent onderzaaten

Ten boezem uitgegalmt, langs Karels markt en straaten.

De maagden zweeven by de wegen, paar aan paar,

In witte klederen, met ongevlochten haar,

En zingen 't bruiloftsliedt. men ziet op schoutoneelen

Het vorstelyke feest met hooge vaerzen speelen.

De Britsche dichter zweet, en roept de Zusters aan,

Die voor Apolloos oor geleerde toonen slaan,

En Pindus heiligdom met negen keelen vieren.

Men kroont de straaten met eerpalmen en laurieren.

Men bant den winter van de wegen, groen bestrooit,

En met lievreien van den vruchbren May getooit.

Wanneer de vaale nacht de dagkoets dwingt te daalen,

Herschept men schooner dag door heldre zwavelstraalen,

En viertoneelen, die, gesticht aan allen kant,

Gansch Londen zetten in een aangenamen brandt.

Zo ziet men dagelyks de stasitekens praalen,

En 
Wilhem
 in 't paleis met plegtigheidt onthaalen:

Tot eindelyk de Prins met zyn volmaakte Bruidt

't Vertrek uit Stuarts hof naar Nederlandt besluit.

Hem dunkt, hy ziet van ver den gloedt des oorlogs branden.

Hy denkt aan zyn belofte en woorden, aan de stranden

Wel eer gegeeven aan de Vaders, die met lust

Hem volgden, en 't vaarwel uitgalmden van de kust.

Hy vreest dat Lodewyk den Staat mogt overvallen,

En in zyn afzyn 't vier ontsteeken in de wallen

Van 't Vaderlandt. de zorg en liefde noopt zyn reis.

Hy groet den Koning in de zaalen van 't paleis,

En spreekt den Troonvoogdt aan: ô Luister van de Grooten

Wat heb ik gunsten van uw Majesteit genoten!

Door hoe veel weldaân heeft uw heuschheidt my verplicht!

Gy schonkt me tot een Bruidt uw vorstelyke Nicht,

Maria, 't Pronkjuweel van uw drydubble kroonen:

De magt ontbreektme om u myn dankbaarheidt te toonen:

Maar uw verdiensten staan geschreven in myn borst;

Daar legt uwe achting diep begraaven, groote Vorst;

Daar zal in eeuwigheidt, zo lang de zee uw' stranden

En 't Krytgebergte scheidt van onze Nederlanden,

Uw deugdt gewortelt staan; en uwe waardigheên

Met diepe nedrigheidt steeds worden aangebeên.

Nu bidde ik dat uw gunst myn afscheit wil gedoogen.

't Naburig Vaderlandt, geschokt door oorelogen,

Zucht om myn wederkomst. ik hoore, ik hoore alreê

't Geschrei om hulp van verre aanvliegen over zee.

My voegt den Godtsdienst te beschermen met myn degen,

In 't midden van den noodt; en onder 's hemels zegen,

Met wapenen en raadt, den droeven onderdaan,

Door Vrankryks haat gedreigt, kloekmoedig by te staan.

Vergunme om deze reên uw ryken te begeeven.

Gy hebt, zegt Karel, zelf door 't waagen van uw leven,

Den Staat zo menigmaal verbonden aan uw zwaardt,

En overwinningen, de wereldt door vermaardt.

Dat tuige 't zwaar beleg van rykbemande steden;

Met slagen, daar uw kling zo dapper heeft gestreden,

En nachten zonder rust met stormen doorgebragt,

En schieten op de vest, ten trots van Vrankryks magt.

De Faam vervulde met uw lofbazuin myne ooren:

Gy vielt in 't felle vier uw vyandt aan vol toren,

En waagde, maar te sterk geprikkelt door uw moedt,

Het eenig overschot van 't zusterlyke bloet.

Heb ik myn Vaderlandt geholpen uit zyn lyden,

Zegt 
Wilhem
, Gode alleen behoort al d'eer van 't stryden.

Hy heeft my moedt en kracht, ô Koning, bygezet;

Hy heeft myn kling gescherpt, op 't ongeveinst gebedt.

Nu moet zyn gunst voortaan my, en myne oorlogsbenden

Geleiden, om al 't quaadt van Neêrlandt af te wenden;

En gy, ô Vorst, sta toe, dat ik, in 't landkrakkeel,

My in den aandacht van uw voorbede ook beveel.

De Koning antwoordt hem: myn zuchten, myn gebeden

En wenschen, voortgeteelt uit zielsgenegentheden,

En liefde, zullen u geleiden, daar uw handt

De Veldtstandaarden voor uw vyandts oogen plant:

Maar 't is eens tydt, ô Prins, om 't woeden af te breeken.

Men heeft al lang genoeg de krygstrompet gesteeken,

Het worstelende Euroop' door oorlogstoon ontroert,

En legerknaapen door de velden omgevoert.

Het volk, ontsenuwt door het oorlog, zucht om vrede;

Ik zal tot Middelaar verstrekken op zyn bede.

Men smoore, om groter quaadt te keeren, 't oorlogsvuur.

Uw vriendelyke Bruidt, zo vreedtsaam van natuur,

En van haar teêre jeugdt bekleedt met minzaamheden,

Verplicht u zelf om 't staal t'ontgespen van uw leden.

Aanschouw Mariaas oog, dat nodigt u tot rust.

Indien men, spreekt de Prins, de legertoortsen blust,

Tot welstant van 't gemeen, verzekert voor de laagen,

De vrede zal my meer dan 't krygsgewoel behaagen:

Maar zo Vorst Lodewyk, in dien verwarden staat

Met schyn van vriendtschap dekt zyn ingeboren haat,

En werkt in 't heimlyk om geweldt door list te smeeden,

Dan is 't gevarelyk in 't vreêverbondt te treeden.

Wy zouden, door 't verdrag ontwapent, ieder uur

Zyn vaân zien waajen voor den zorgeloozen muur.

De zucht voor 't vaderlandt verplichtme dit te zeggen.

Men moet de wapens, maar voorzichtig, nederleggen,

Spreekt Karel, en zyn hart doorsnuffelen met vlyt,

En uitkomst wachten van de Godtheidt en den tydt.

'k Zal ondertusschen in zyn landen door Gezanten

Den rykspols taslen, en den vreê zien voort te planten,

't Gemoedt te raaken van de Vorsten door myn raadt.

Zo stuit men 't schadelyk gevolg van grooter quaadt.

En nu gy staat bereidt om uit myn ryk te scheiden,

Moet u de Hemel met zyne Engelen geleiden,

De bandt van vrientschap binde uw' harten en uw wil.

Vaarwel gezegent Paar. hier zweeg de Koning stil.

Prins Jakob drukt terwyl zyn waarde dochters wangen,

Daar zy besturven om haar vaders hals blyft hangen.

Zy groet den Adel en vorst Karels hofgezin.

De juffers, treurende om 't vertrek van haar Vorstin,

Besproeien met geween de koninklyke zaalen.

De schepen dobberen op d'ankers voor de paalen.

De vorstelyke sleep begeeft zich naar de zee,

En voert in een gedrang de gansche ryksstadt meê.

Het witte krytgebergt' staat zwart van Londenaaren.

De duinen grimmelen van toegevloeide schaaren.

De stranden daveren en dreunen op 't geluit:

Vaarwel beroemde Prins. vaarwel volmaakte Bruidt.

Godts handt geleide uw kiel, en hoede u voor gevaaren!

De zeilen zwellen aan de masten op de baaren,

En stuiven, uit het oog van Stuarts burgery;

Maar 't hart volgt onvermoeit, en blyft de schepen by.

Zo zeilt men veilig voort. de Koning van de stroomen

Gebiedt de baaren haar oplopentheidt te toomen;

En streeltze vreedtsaam met zyn zeevork; uit ontsag

En ongeveinsde gunst. Godt Febus hult den dag

In 't guure jaargety met ongemeene straalen,

En schynt met minder spoedt naar d'avondkim te daalen.

De winden dartlen op hun' pennen over 't zout.

De Nimfen zwemmen om de spiegels, root van gout.

Terwyl het pekel krielt van blyde watervolken,

En Doris dochteren; vertoont zich in de wolken

Een heir van Minnegoôn, geprest van Citheré,

Om 
Wilhem
 met zyn Bruidt te volgen over zee.

Godt Hymens fakkels, die by 't licht der starren blaaken,

Verstrekken in den nacht de vloot voor heldre baaken.

De zwarte duisternis ruimt plaats voor 't heilig licht.

Zo krygt men eindelyk den oever in 't gezigt.

De blaauwe Triton, uit Godt Nereus zaadt gebooren,

Ryst uit het zeekristal, en steekt zyn' waterhoren:

Hy blaast den aantogt van d'Oranje zeilen uit.

Zo dra de zeêgalm op de kust van Hollandt stuit,

Begeeft zich ieder, vol verlangen, naar de stranden,

En ziet de schepen uit de stroomen vrolyk landen.

't Gejuich en handgeklap vervult de bruine lucht.

De bergen schateren van vreugde op 't feestgerucht.

Men ziet de Vaders, in hun' plegtige gewaaden,

Met stasitabbers om de leden, vol sieraden,

Den Heldt begroeten van zyn' blyde bruiloftsreis.

Men leidt de Ryksprinses naar 't vorstelyk paleis;

Dat prachtig opgetooit, met zyde en gout behangen,

De kruin hoogmoedig beurt ten hemel; door 't ontfangen

Van zulk een groote Vrou verheerlykt en verpligt.

Maria ziet en toont genoegen in 't gezigt.

Ze aanschout een ryk getal veroverde banieren,

Geklonken aan den muur, de ruime zaal versieren.

Een van de Vaders spreekt de schoone eerbiedig aan:

Indien gy, ô Vorstin, uw oog gelieft te slaan

Door 't prachtig krygsvertrek, verrykt met veldtstandaarden,

Helmet en beukelaar, en glinsterende zwaarden;

Dan streelt gy uw gezigt met tekenen van eer,

En ryken wapenroof, door uw' beroemden Heer,

Den vyandt afgeperst; die, uit den strydt gedraagen,

Afwaaiden in triomf van zynen zegewagen.

Men zwyge dat August', als roem van Mavors school,

Langs Tybers boorden draafde, en 't Roomsche Kapitool

Met oorlogsbuit betradt. Men vier' geen Grieksche Helden,

Wier braave daaden ons d'aaloude letters melden;

De lof van uwen Heldt den luister dezer eeuw,

Verdooft de toonen van hun ydel krygsgeschreeuw.

De Staat, zo wonderlyk herstelt door 's Hemels zegen,

Is zyn behoudenis verschuldigt aan zyn degen.

Zo lang het zonnepaardt aan d'oosterkimmen praalt,

En 's avonds hygende in de zoute golven daalt:

Zo lang men 't pekel bouwt met rykbemande vlooten:

De lucht den aardkloot in haare armen houdt beslooten:

Zo lang de bergen aan de schaarsbeplantte ree

De kruinen heffen uit de grondelooze zee:

Zal eeuwig 
Wilhems
 roem, geviert en aangebeden,

Den horen van de Faam vermoejen hier beneden.

Hier zwygt de wyze mondt. hoe klopt Mariaas borst

Van blyschap, op den roem van haar' vermaarden Vorst!

De straaten opgepronkt, zo heerelyk in d'oogen,

Met eerfestonnen en geplantte zegeboogen:

De vlaggen, die, omhoog met wapens afgemaalt,

Zich spiegelen in 't zwerk, terwyl de dagtoorts straalt:

De ryke wapenschouw: de blinkende geleden

Der Haagsche burgeren, in slagorde aangetreden:

All' stasitekens die de vreugde stichtte in 't hof;

Bekooren haar veel min dan 't melden van zyn lof.

Zy ziet haar Heer, ten top van Staatbewint verheven,

Zyn burgers onvermoeit de goude lessen geeven,

En voeden met een schat orakelen; daar zy,

Verhongert, gaapen naar die honiglekkerny.

Zy ziet de Goden van den Staat hun welbehagen,

Den Vorst, zo dier geschat, verliefdt op d'armen draagen.

Zy ziet met welk een zucht haar 't volk van Neêrlandt groet,

En dieper wortels schiet in 't ongeveinst gemoedt

Van waare liefde en trou: door zo veel klaare blyken

Van achting, denktze niet aan koning Stuarts ryken.

Maar boven al de min van haaren Prins, zo teêr,

Zo trou, zo gadeloos, verbindt haar meer en meer.

Zy scheidt zich daaglyks van haar stoet, en dankt naar waarde,

Met een vernoegde ziel, de Godtheidt, die haar paarde.

Geen minder blyschap toont de Vorst in dezen staat:

Hy streelt zyne oogen met haar aangenaam gelaat,

En blyft, door kuische min geprikkelt, vol verlangen,

Aan haar albasten hals en rode lippen hangen.

Hy voertze menigmaal, gezeten zy aan zy,

Langs markt en straat voor 't oog van Hollandts burgery.

De blyde landtzaat vliegt de wegen hene en weder,

En buigt zich needrig voor den stasiwagen neder.

In 't midden van de vreugdt verpoost de zorg van 't landt,

En Staatbekommering zyn zoeten huwlyksbrandt.

De minnevlam verteert geen krygsvier in zyn zinnen.

Hy wil de Ryksprinses, maar ook den Staat beminnen.

Men dagvaart dagelyks den hoogen Raadt by een.

Men zendt de wyste van de Vadren uit de steên

Naar 't woelent's Gravenhaag. de Vorsten, 't saam verbonden

In 't oorlog, hadden hun' Gezanten afgezonden;

Daar d'Aadlaar, Lunenburg, en Lottharing verscheen,

Met Munster, Brandenburg. men arbeidt voor 't gemeen.

Men raadslaagt hoe men best de magten zal verdeelen,

En keurt een plaats daar elk zyn krygsrol af moet speelen.

De Maaze, en Moezel beeft. de rykbeplantte Ryn

(Die aan zyn boorden groet de standers van den wyn;

Wanneer Godt Liber op zyn koets met wyngaartranken

En druivetros bekleedt, geviert met Cytherklanken

Van Wynpaapinnen en Bachanten, rydt langs 't veldt)

Wordt door de maar ontrust van 't dreigent krygsgeweldt.

De Britsche Koning, tot een Middelaar verkoren,

Werkt om den oorlogsgloedt in 't vreêverbondt te smooren,

En stelt zyn staf te pandt voor 't geen men voor zal slaan:

Maar Vrankryk blyft te vast op zyn begeerte staan;

En trekt in 't midden van een handeling van vrede,

Daar Karel 't krygsgeweer wou gyzlen in de schede,

Zelf met zyn legers op; en toont zich meer verwoedt

Dan immer, om den Staat te drukken met den voet.

Het Spaansche Nederlandt, gemartelt door de plaagen,

Noch bloedende op den rug van snerpende oorlogsslagen,

Zo fel getuchtigt door Bellonaas legerzweep,

En 't staal dat Mulciber voor Mavors handen sleep,

Ziet weder op zyn grondt de Fransche vaanen waajen;

En hoort den legerhaan geweldt en onrust kraajen.

De bleeke burgery, beslooten in den wal,

Vangt met een bevent oor het ysselyk geschal

Van 't kraakende geweer. de zwaveltoorts, aan 't branden,

Slokt huis- en kerkgevaarte in gulzige ingewanden.

De fiere Tuinleeuw, door Prins 
Wilhem
 opgewekt,

Volgt moedig in 't gelit daar 't Hollandts leger trekt;

Hy streeft vol ongedult met steigerende maanen,

En scherpt zyn klaauw tot hulp van Spanjes onderdaanen.

De Britsche Koning, nu wanhoopende aan den vreê,

Hadt ons tot onderstant zyn troepen over zee

Gezonden; die, gevoegt met Nederlandt en Spanje,

Slagveders strekten aan de vlerken van Oranje:

Maar Vrankryk hadt alreê de vestingen berent.

De Koning plantte zelf zyn krygsbanier voor Gent,

Om door zyn stormgevaart den hogen muur te rammen.

De Spaansche Stadtvoogdt hadt de voorsteên door de vlammen

Verteert, en alles 't geen den tegenstant belet.

De watersluizen, in de wallen opgezet,

Verdrinken 't vaste landt, waar langs de golven stryken.

De vyandt tracht den loop, door opgewurpe dyken,

Te stuiten van den vloedt, en 't bruischendt stroomgeweldt,

Door waterleidingen, te perssen naar de Scheld.

Prins 
Wilhem
, blaakende om den vyandt van de wallen

Te dryven, en met magt zyn heir op 't lyf te vallen,

Roept d'Opperhoofden van zyn benden in den Raadt.

Men vindt den aanslag vol gevaar, en vreest den Staat,

Door 't hachchelyk ontset, beducht voor nederlaagen,

(Want Vrankryk overtrof ons heir in magt) te waagen.

Zo vaart hy onbelet in 't fel bestormen voort,

En maakt, na korten tydt, zich meester van de poort:

En gy, ô Gent, most u den Winnaar overgeeven:

En Yperen, geschokt door 's vyandts donder, beeven.

De stadt, gebliksemt door het oorlogselement,

Staat pal in 't heetst' van 't vier, maar geeft zich op in 't endt.

't Gezantschap zoekt terwyl het Staatkrakkeel te stuiten,

En binnen Nimegen een Vreêverbondt te sluiten.

Elk, die gemagtigt, hier Europes rust betracht,

Slaaft nu tot voordeel van zyn Meester dag en nacht.

O Nimegen, zo hoog door ouderdom verheven!

Gy die de standers van Eneas dappre Neeven

Zaagt waajen om uw muur, en, midden in 't gewoel,

Den Roomschen Adelaar verstrekte een oorlogstoel:

Gy die noch onlangs, in onze algemeene plaagen,

Het woedende geweldt van Vrankryk most verdraagen,

In uw verwonnen wal, verkropt van druk en weê,

Wordt nu verheerlykt tot een zetel voor den vreê.

Uw straaten, eer besproeit van brakke maagdetraanen,

En uitgestort geween van duizent onderdaanen,

Braveeren nu met gout en rykdom, tot een pracht

Van ieders Afgezant: uw zucht en jammerklagt

Verandren in gezang, uw muuren in toneelen;

Waar op de Vreede eerlang een blyde rol zal speelen,

Bestuwt van Zegen, en den milden Overvloedt,

Die 't algemeen bederf vast treeden met den voet.

Hier wort de Twist verjaagt de Vyandtschap gebannen;

Maar Vriendtschap sticht haar hof en doet de vierschaar spannen.

De Deugden, voor 't geweldt der wapenen gevlucht,

Verschuiven het gordyn, en daalen uit de lucht.

De gulde Vrede aanschout om hoog de bezigheden,

En daalt blymoedig op 't gesticht toneel beneden.

Zy hadt de blonde vlecht op 't sierelykst getooit,

Met paerelen bezaait, en diamant bestrooit.

De goude tabbert plooit langs d'onbevlekte leden.

De Liefde en Eendracht staan in 't oog vol minzaamheden.

Zy sleept een koninkryk van schatten daar ze gaat.

Ik, spreekt ze, die voorheen, in jammerlyken staat,

Most vlieden uit Euroop', door 't krygsgedruis verdreven,

Heb op 't geschrei van 't volk my herwaarts aan begeeven.

Gy Vorsten, die den staf des oorlogs zwaait, bedaart;

Legt af de Sabels, die, op 't bekkeneel geschaart,

Noch druipen van het bloet. het voegt geen Kruisgenooten

Elkanderen vol haat den dolk in 't hart te stooten;

En door een kleen verschil van voordeel opgemaakt,

Als leeuwen in het veldt te stryden. Broeders staakt

Het vinnig landtkrakkeel; een pest, die gansche ryken

Verwoest, en delft een graf voor duizent heldenlyken:

Dat tuig de weduw, die, berooft van echtgenoot,

De droeve kinders voedt met traanen op haar schoot.

Aanhoort de zuchten van uw treurende gemeente:

Het vleesch is al verteert, nu knaagt men aan 't gebeente.

De beurzen, onder myn voogdy gevult met geldt,

Zyn nu by 't steeken der trompetten leêggetelt;

Uw edelliên verarmt, door schattingen en lasten.

De koopman klopt vergeefs aan d'uitgeputte kasten.

De werkman, eer door vlyt en arbeit afgeslooft,

Om 't kleen gewin, loopt met een neêrgezegen hoofdt

Langs straat, en hoort zyn kroost en vrou van honger klaagen,

Maar kan ze niet voldoen. zo voedt men d'oorlogsplaagen

Met dierbaar merg en bloet, den burger afgehaalt.

De bouman, uit zyn hut verdreeven, zucht en dwaalt

Langs 't landt, en ziet zyn graan geplondert van de velden.

Maar 't is onnodig al de rampen u te melden,

O Afgezanten, daar de Kryg van zwanger gaat:

Dat monster queekt zyn' vrucht, door vyantschap en haat

Der Vorsten, met het merg der quynende onderdaanen.

Verwerpt het moordgeweer: laat uw gescheurde vaanen,

Met heldenbloet geverft, de blinkende oorlogszaal

Versieren, met helmet en pluimen, tot een praal

Gehangen aan den muur. dan zal elks zetel bloejen

In voorspoedt en geluk. dan zal de welvaart groejen,

En wortels schieten door 't verwoeste Europe heên.

Gy Vorsten zyt verplicht aan 't voordeel van 't Gemeen:

De Godtheid heeft den staf gegeeven in uw handen,

Om 't volk in vrede en rust te leiden in uw' landen.

Zo spreekt de Vrede, daar ze op 't hooge schouburg staat.

Elk voelt zyn hart alreê gestreelt door 't zoet gelaat

En woorden. ieder wenscht haar altaar op te bouwen,

En eeuwig haar geboôn en wetten t'onderhouwen.

De harten, eer verdeelt, door landtgeschil gesplitst,

En door belang van Staat tot tweedracht opgehitst,

Verbinden zich aan een. haar Goddelyk vermogen

Verbant den haat en twist door 't opslag van haare oogen.

Zo dra Godt Mavors hoort, dat elk zyn vyandin

Eerbiedig groet, en streelt met een verliefden zin;

Verbleekt zyn nors gelaat. hy voelt zyne ingewanden,

Van spyt ontsteeken, en door 't vier van gramschap branden.

Hoe, zegt hy, zal de Vreê myne oorlogsheerschappy

Zo stout belaagen door haar wulpsche vleiery,

Ten trots van myn banier? zal d'Adelaar, en Spanje,

Met Munster, Brandenburg, en Vrankryk, en Oranje,

In 't harnas opgeprest, myn aanzien en geboôn

Versmaân? zal Lothring, en de dubble Noordtsche kroon,

(Die eer zo dapper, voor myne oogen op de baaren,

Neptuin braveerde met een heir van waterschaaren,

En donderde op de Zont) van eedlen moedt berooft,

Den eedt verbreeken, aan myn krygsbanier belooft?

Dat lydt myne achting niet. bloetdorstige Bellone,

Myn waarde gezellin, ô steunsel van myn kroone,

Help my dit opset weêr verydelen. ik zal,

Zo spreekt de Krygsvoogdes, uw scepter te geval,

Myn zinnen scherpen, om Europes rust te stooren;

Maar zo de Vorsten, door 't verdrag gevleit, niet hooren,

En weigeren myn zin te volgen, moet men 't bloet

Noch eens zien stroomen door de velden; en den moedt

Der Legerhoofden weêr ontvonken, om verbolgen,

Onkundig van 't verdrag, elks magten te vervolgen.

Men hits' hen tegens een; men slype 't moordtgeweer.

De legers leggen voor elkanders oogen neêr,

En pruilen tegen een. gy ziet aan alle kanten

In 't Henegouws gebiedt ontrolde vaanen planten.

De Fransche Koning heeft alreê zyn legertent

Voor Bergen opgerecht, en houdt de stadt berent.

D'Oranje Veldtheer draaft voor 't heir der Bondtgenooten,

En zoekt den Lelivorst met kracht voor 't hoofdt te stooten:

Hy zal zyn aanslag niet gedoogen, maar den muur

Ontzetten met zyn magt. dan zal men 't oorlogsvuur

Zien vliegen naar de lucht. eer Febus aan de transsen

Uit Thetis arm verryst met nieuwgeboren glanssen,

En Tithons bruidt genaakt met roozen in 't gezigt,

Zal Mars bespeuren wat Belloon' heeft uitgericht.

Zo moet de bloetdorst noch voor 't lest ons oog behaagen.

Hier zwygtze, en vlyt zich by Gradivus op den wagen.

Een dikke nevel dekt de krygskoets, die omhoog

De dunne wolken breekt, en vliegt uit 's aardryks oog.

De Helden rusten in de tenten ondertussen.

Helmet en beukelaar verstrekt de kruin een kussen.

Men sluimert veilig op de zorgen van de wacht.

't Is alles stil. men hoort geen veldtgeschrei by nacht:

Maar 
Wilhem Henrik
 waakt, terwyl de krygsliên slaapen.

Hy woelt op 't paviljoen, gelegen in zyn wapen.

Zyn geest blyft onvermoeit. hy roept de Godtheit aan,

Om Vrankryks heir met vrucht voor Bergen op te slaan.

Zo dra de schimmen van de bruine lucht verdwynen,

En d'oosterstraalen van de dagkoets helder schynen,

En 't wezen spiegelen in 't blinkende geweer,

Daalt straks de Krygsgodt met Bellone vrolyk neêr.

Zy dryven tusschen aarde en hemel op hunne assen.

De wagen kraakt, bezaait met staal en harrenassen.

De Krygsvoogdesse recht de leden overent,

En grypt (terwylze naar omlaag haare oogen wendt)

In d'eene vuist een schildt, haar door Vulkaan geschonken;

En d'andre drilt een speer, uit zwaar metaal geklonken;

Zy ziet verwoedt en straf de krygsgenooten aan.

Aanschouw de dubble magt elk in slagorde staan,

O Mavors, zegtze: zie de legerknechten draaven

Op 't wenken van hun' Heer: nu moet gy 't hart der Braaven

Ontsteeken door uw toorts, smeul, smeul hun ingewandt,

Om in een bloetrivier de vonken van dien brandt

Te laaven, en vol dorst als stroomen in te zwelgen.

Nu moedt de vriendt zyn vriendt in ons gezigt verdelgen,

En 't aartryk mesten met een zee van heldenbloet.

Men bliksem' Henegouw' door vier en zwavelgloedt.

Zo spreekt ze: en Mavors grypt de fakkels in zyn handen;

Hy strooit ze in 't midden van de legers, onder 't branden.

Een ysselyk geschreeuw van moordt vervult de lucht;

De Helden vliegen toe, als leeuwen, op 't gerucht,

En klooven 't bekkeneel door felle sabelslagen.

Geen laffe doodtschrik kan de ziel van 't volk versaagen.

Elk staat gelyk een rots, gemoedigt door zyn plicht,

Daar hem de Veldtheer plaatst; of vliegt, gelyk een schicht,

In 't midden van het vier door felle donderklooten

En zwavelbliksems, om zyn krygseer te vergrooten,

Op 's vyandts heirspits in. de ruiter noopt zyn paardt

Met spooren door een hoop van lyken, die, op d'aardt

Getrofsen door 't geweer, vast sneeven onder 't zuchten.

De blode zoekt de doodt 't ontworstelen door 't vluchten,

Maar moet, gedwongen door zyn kloeken Hopmans vlyt,

Weêrkeeren by zyn vaân in 't midden van den strydt.

De Prins blyft onversaagt, en moedigt de geleden;

En strekt een voorbeeldt aan zyn volk door dapperheden.

Wie zou niet stryden die zyn Veldtheer voor ziet gaan?

Hy voert de Helden langs een bloetspoor dapper aan.

Hy rent in 't midden van de strydende soldaaten.

De kogels snorren om zyn borst en harnasplaaten,

Gelyk een dichte bui van hagelsteenen; maar

De doodt ontziet het bloet te plengen, schoon 't gevaar

Hem dreigt van allen kant. gy trouwe krygsgenooten,

Zo schreeut hy, heeft het lot ons d'overhant besloten,

Wy zullen 't Frans geweldt vernielen door ons staal.

Vecht, vecht myn zoonen, vecht, vervolgt uw zegepraal.

De Lelystandert zwicht. toen zag men Neêrlandts troepen

Als leeuwen stryden, en, gemoedigt door zyn roepen,

Den voortogt breeken van den vyandt door 't geweldt.

Elk voelt zyn kling gescherpt op 't aanzien van den Heldt.

De straalen van zyn oog verdubbelen de slagen.

Gy zaagt zyne oorlogsdaân van uw' metaalen wagen,

O Godt Gradivus, aan, en zult in eeuwigheidt

Den lof verbreiden van zyn krygsdeugdt en beleidt.

In 't midden van het woên, terwyl de helden streden,

Verschynt de Luchtbodin, en daalt allenks beneden.

Zy had een krans van palm gevlochten om haar kruin;

De rechte handt besluit de schelle luchtbazuin;

De slinke voert een staf van opgepronkte olyven:

Houdt op, zo schreeuwt ze, rust, en staakt uw krygsbedryven.

Ik koom als Gezantin gezonden van de Vreê.

Breekt af, ô Helden, steekt de sabels in de scheê:

De Vorsten zyn verzoent. ik brenge u op myn veder

De maâr: en gy, (zy knielt voor 
Wilhems
 voeten neder)

Beroemde Wereldtvorst! ô Luister van Euroop'!

Die Cesars roem verdooft! ô Neêrlandts Wensch, en Hoop

Van 't afgemartelt volk! aanvaardt uit myne handen

Den vredescepter; keer in zege naar de landen

Daar u de Ryksprinses, uw' trouwe Gemaalin,

Vol ongedult verwacht met al haar hofgezin;

Terwyl de gansche Staat zyn Heilandt wenscht te groeten,

En met een dankbaar hart te knielen voor uw voeten.

D'Oranje Veldtheer heft haar leden van den grondt:

Hy drukt haar in zyn arm, en kust den blyden mondt.

Vaarwel, vervolgtze, Prins, befcherm de dierbre panden

Van vrede: 't lust me nu Gradivus aan te randen,

Daar hy in 't midden van de lucht, verheugdt en bly,

Dit treurspel aanziet met Bellone zy aan zy.

Zy vliegt, en graauwtze toe: ô toomelooze plaagen,

O monsters, steedts belust om 't ingewant te knaagen

Der arme burgery, verdrukt en afgemat:

O nachtgedrogten, door onnozel bloet bekladt,

Van zo veel helden, die hier sneeven voor myne oogen:

De Vrede zegepraalt: 't is uit met uw vermogen:

Vertrekt: de Godtheid heeft uw woeden afgekeurt,

Europe lang genoeg uw razerny betreurt.

Zy steekt de vreêklaroen met opgezwolle koonen.

De paarden schrikken voor den wagen op die toonen,

En scheuren 't krygsgareel. zy schuimen op 't gebit,

Van gramschap aangehitst. elk spat uit zyn gelidt.

Geen breidel dwingt den mondt. Bellone zit verslagen.

Gradivus schreeut: gy hebt de zege wech gedraagen,

O trotse vyandin, wy zwichten voor 't geweldt,

En dryven 't krygsgespan van dit bebloede veldt.

Maar gy, ô Vlaanderen, ô Brabandt, leent uwe ooren;

En Henegouwen, om myn godtsspraak aan te hooren:

Gy ziet de Vredezon wel aan uw' hemel staan,

Verheugt u niet, die glans zal haast weêr ondergaan,

En smooren onder 't puin van uw verwoestte vesten.

Ik zal eerlang met bloet uw vruchtbre beemden mesten,

En zaajen oorlogsliên, in 't blinkende geweer,

Als eer door Jazons vuist, op uwe velden neêr.

De twist en vyandtschap zal schynen uit hunne oogen;

Ik zal de broeders weêr, vervreemt van mededogen,

Zien woeden op uw grondt, en in dien krygsorkaan

Europe, aan een gehitst, in 't glinstrent harnas staan.

Zo moet myn Godtheid, nu gehoont, weêr zegepraalen,

De Vrede zwichten, en voor haar vermogen daalen.

Ik zal Neptunus rug met vloot op vloot beslaan,

En blaaken 't zeehof van den gryzen Oceaan

Met zwavelvlammen; eer Godt Febus op zyn' wagen

Is tienmaal achtereen de wereldt ront gedraagen.

Gy weifelende Faam, die nu myn vyandin

Op uwe vlerken dient; en breekt, als haar slavin,

De wolken met uw borst, en blaast de vredemaaren;

Ik zal de kranssen, nu gevlochten om uw haaren,

En vredepalmen, weêr van heldenbloet besmet,

Zien druipen op uw kruin; zo zwelt uw luchttrompet

Van wapenklanken, die Bellone en my behaagen.

Gy donderbuien voert terstont myn' oorlogswagen

Op onweerpennen door de wolken. 'k zal deez' oordt

Eerlang weer naderen. ô stormen rukt me voort.

Zo spreekt Godt Mavors op zyn krygsas onder 't vlieden.

De Prins kiest onderwyl een Hoofdt voor d'oorlogslieden;

Hy neemt zyn afscheidt van den Bontgenoot, verlaat

Het vechtperk, en vertrekt in vrede naar den Staat.

Hoe juicht na Nederlandt van blyschap uitgelaaten!

Hoe woelt de burgery langs d'opgepronkte straaten!

Hoe streeft de Ryksprinses, Maria, met haar stoet,

Op 't sierelykst' getooit, den Veldtheer te gemoet!

De vreugde, in haare borst ontsteken, siert haar wezen

En aangenaam gelaat veel schooner dan voordezen;

Terwyl haar blaakent oog, door dampen van verdriet

En vreeze ontheldert, weêr gewenschter straalen schiet:

Gelyk de zilvre maan, zo schoon en zonder vlekken,

Schoon dikke nevels haar verlichtent oog bedekken,

Haar luister niet verliest; maar als de wolk verdwynt

Met grooter heerlykheidt, dan ooit te vooren schynt.

Wie leert myn Zangheldin haar blyschap nu verhaalen

Op d'aankomst van den Heldt? gy, die de bruiloftszaalen

Van koning Hymen streelt met orgels van uw mondt;

Gy die de wetten meldt van 't huwelyksverbondt,

Daar waare Liefde en Trou, verheven op haar troonen,

Voor 't brandende echtaltaar steets offren op uw toonen,

Daalt neêr, ô Goden; looft in 
Wilhems
 gemaalin

Het waare voorbeeldt van een onbevlekte min.

Zy treedt blymoedig om haar' Echtgenoot t'aanschouwen,

Gelyk een Amazoon, bestuwt van hoofsche Vrouwen,

Ter Hofpoorte uit, zo dra de Prins 't paleis genaakt.

Zy valt hem om den hals: hoe heeft myn hart gehaakt,

Zo spreektze, om eens in vreê myn bruidegom t'ontfangen.

De laauwe traanen, die afdruipen van myn wangen,

Uit zuivre vlammen van verlangen voortgeteelt,

Getuigen hoe uw oog Mariaas boezem streelt.

Hoe was myn hart beducht, Prins, voor uw dierbaar leven!

Uw moedt hadt lang de vrees in myne ziel geschreven.

My was uw dapperheidt maar altewel bekent.

Ik droomde een naaren droom, en zag u in uw tent,

Doorboort mee wonden, van uw lyfstaffieren draagen.

Toen schoot ik uit den slaap al bevende en verslaagen.

Myn haaren reezen op 't vervaarlyk nachtgezigt.

My dacht ik sloot u in myne armen vast en dicht,

En hing besturven aan uw leden, om de plassen

Van uwe wonden met myn traanen af te wassen.

In 't midden van de vrees scheen my een stem in 't oor

Te luisteren: hou moedt, Maria, schroom niet voor

Zyn leven: gy hebt reên om uw gezigt te droogen.

Ik heb hem met een mist en dikke wolk betoogen,

En keerde met myn handt de kogels van zyn leên

In 't heetste van den strydt. de blyde galm verdween,

En stelde my gerust. ik vindt me niet bedrogen,

Terwyl gy wederkeert; Godts waarmondt spelt geen logen,

Die schenkt me, na 't gevaar, myn twede leven weêr.

Hier zwygtze, en zwymt van vreugde in 
Wilhems
 armen neêr.

Hy ziet ze vriendlyk aan; hy drukt de malsche kaaken.

Z'ontsluit haar oog, en schynt als uit een droom t'ontwaaken:

De blyschap, vaart ze voort, vermeesterde myn kracht

Op uw gezigt, zo lang met zorgen afgewacht.

Nu is myn vrees voorby, de tydt van rust geboren,

Myn vredezucht verhoort, myn Lief, myn Uitverkoren.

Laat nu Mariaas handt de wapens van uw borst,

En 't glinsterende staal, van 's vyandts bloet bemorst,

Ontgespen, en uw hoofdt met groene palmen sieren.

Styg dan in zulk een staat, voor 't oog der Batavieren,

Op uwe vredekoets, op dat u Neêrlandt groet',

En als Verwinnaar van de landtplaag vall' te voet.

Zo zal 't verloste volk uw braave daaden roemen,

En ik in eeuwigheidt myn lot gelukkig noemen,

Dewyl ik zorgeloos een bruîgom, zo vermaart,

Mag streelen in myn arm, zelf door Godts handt gespaart.

De Prins, getroffen door haar minnelyke woorden,

Voelt hoe haar deugden meer dan ooit zyn hart bekoorden;

Hy toont zyn dankbaarheidt. aanbiddelyke vrou,

Zo zegt hy, ik bespeure een gadelooze trou,

Een trou, die eeuwig my verplicht om u te minnen,

En drukt uw beeltenis noch dieper in myn zinnen.

Indien my 't krygsgevaar verschoont heeft, gy alleen

Hebt my beneffens Godt behouden door gebeên.

Uw vroomheidt kon myn borst een veilig schildt verstrekken,

En als een sterke muur voor 's vyandts loot bedekken.

Nu hebt gy door 't gebedt den vrede voortgebragt,

Den volken rust verwekt: Godts oor verhoorde uw klagt.

Ik zie om uwent wil dit landt in voorspoedt groejen,

En heil en overvloedt door uwe deugden bloejen,

Godts tempel rooken van een onbevlekten brandt,

En heilig offervier, ontsteeken door uw handt.

Gezegent, antwoordt hem Maria, zyn de tyden,

Nu ik van u verzeldt myn hart aan Godt zal wyden,

En treeden naar 't altaar daar gy me voor zult gaan!

Zo steeken wy te saam zyne offerhanden aan.

Zo zullen wy gelyk zyn hooge kooren schraagen,

Zyn tempels hoeden voor geweldt en helsche laagen.

O Godtsdienst, my zo waardt als d'appel van myn oog,

O zuiver kerkjuweel, zelf op Godts troon omhoog

Zo onvermoeit geviert van duizent Cherubynen,

Groei aan, en laat uw glans de wereldt over schynen!

Verlicht de harten van den afgedwaalden mensch!

Dat Sions heuvel ryze, is myne bede en wensch.

En gy, ô voedtstervrou van duizent waare deugden,

O heil van kerk en landt, ô moeder van de vreugden,

ô Vrede blyft ons by! bezegel handt aan handt

Uw trouverbonden met de Maagdt van Nederlandt!

Dan zal het dankbaar volk, door duizent lofgezangen,

Den Schepper looven, en zyn wet in 't harte ontfangen.

Elk zweeg en luisterde met aandacht naar 't gesprek

Van 't vorstelyke Paar. men keert naar 't hofvertrek

In 't midden van 't gewoel. men ziet ontelbre schaaren

Den Veldtheer groeten na zyn togt en krygsgevaaren.

De vrede wordt geviert met alle plegtigheên.

De teervlam klimt aan 't zwerk, als 't daglicht daalt beneên.

Men ziet op markt en straat de viertoneelen blaaken,

In 't midden van den nacht, terwyl de burgers waaken.

De vierpyl vliegt gezwint om hoog naar 's hemels trans,

En lost een lange ry van starren, ryk van glans.

Daar ziet men uit de lucht een gulden regen daalen,

En d'oogen streelen door zyn glinsterende straalen.

De veldkortou, wel eer bezwangert van de doodt,

Verwelkomt en begroet de Vreê met schoot op schoot.

De leeuw van Hollandt staat met opgespalkte kaaken;

Terwyl zyn oog en muil de vredevieren braaken.

Men leest Prins 
Wilhems
 naam, geschreven in de vlam,

Met helden uit wier bloet de Vorst zyn oorsprongk nam.

De Tuinmaagdt ziet in 't vier de groote naamen blinken,

En drilt een vlammespeer. de veldtrompetten klinken

Met aangenamer toon dan onlangs in den slag.

In 't kort de vredenacht beschaamt den schoonsten dag.

De dankbre landgenoot, verlost van d'oorlogssmarte,

Vergroot de weldaân van den hemel met zyn harte,

Verheerlykt Jesus naam, en geeft den Schepper lof,

In 't overtuigt gemoedt. elk werpt zich neer in 't stof,

En galmt den lofzang uit in Godtgewydde Kerken.

Nu dryft de Luchtbodin op d'uitgespreidde vlerken,

Zy klooft de blaauwe lucht, en hangende over zeê,

Blaast uit de maaren van den Nederlandtschen vreê;

En op dat voorbeeldt wordt van alle Bondtgenooten,

Noch twistende in 't begin, een vreêverbondt geslooten.

De beide Koningen, die 't Noorden met hun staf

Beheerschen, laaten ook in 't ende van 't woeden af;

En gansch Europe wordt eerlang verzoent; voordezen

Een moordtoneel: zo kan de Vrede elks hart beleezen.

Wel aan, myn Zangheldin, gy die in 't bloedig veldt

Wel eer de lyken van de helden hebt getelt,

En onversaagt gevolgt de vliegende banieren,

Verpoos uw' oorlogstoon, om dit verdrag te vieren.

Aanschou de beemden, daar wel eer de krygsmagt stondt.

Zie hoe de landtman zaait zyn graanen in den grondt,

En leest de schinkels en geraamten van de velden,

Of strooit zyn' korenoogst in 't bloet der oorlogshelden,

Noch onlangs uitgestort. geen vyandt stuit zyn vlyt;

Hy wacht de vruchten van zyn arbeit en den tydt,

En vult zyn schuuren, na verloop van weinig dagen,

Met korenaaren, eer door stropers wechgedraagen.

Zie, Zangnimf, hoe verheugt de fruitwaranden staan:

Zy hangen aan den grondt met weelig ooft gelaân.

Men moet ze schraagen eer de vruchtbre telgen breeken:

En Tytir zal zyn deel voor Amaril bespreeken,

En schudden in haar schoot de pruimen, versch van dou,

En uitgelezen ooft, tot teken van zyn trou.

Geen stuure krygsman zal zyn vryeryen stooren,

Als hy de zoete maagdt zyn minneklagt laat hooren.

Aanschou, aan d'andre zy, de vette koejen aan;

Haare uiers sleepen langs de velden, daar ze gaan,

Gezwollen van den room. de veldmaagdt vult de vaten.

De beemden zyn geschuimt van stroopende soldaaten.

De landen, eer door 't vier des oorlogs afgeweidt,

Herleeven door den Vreê, bekleedt met vruchtbaarheidt.

De Weelde lacht ons toe; en d'Overvloedt, herboren,

Stort al haar schatten neêr uit Achelöus horen.

Hoe vrolyk springt Silvaan en Sater over 't landt!

De Nimfen danssen om de boomen handt aan handt.

De boksvoet Pan, belust een vredetoon te speelen,

Blaast leven onder 't loof in 't veldtriet onder 't queelen.

De blyde Vlietgodin, betovert door 't geluit,

Steekt, door dit feest bekoort, de kruin ter veldtbron uit:

Terwyl de stroomen zich verheugen, en de velden

Elkander mondt aan mondt den lof des Vredes melden.

En gy, ô Watermaagdt, ô Vechtnimf, pronksieraadt

Van 't Stroomgodinnendom, verschynt in 't feestgewaadt,

Daar gy zo vriendelyk, in deze vrededagen,

Den muur van Utrecht groet van uwen glazen wagen.

Gy Vechtnajaden, die, opborlende uit den grondt,

Haar stroomgareelen volgt, hoort toe, z'ontsluit haar' mondt.

De winden zwygen zelfs. de boomen krygen ooren.

De vogels luisteren. de groene beemden hooren:

O langgewenschte Vreê, door 't uitgestorte bloet

Der Helden dier gekocht, zyt duizentmaal gegroet,

En eeuwig in uw kerk, met neêrgestrekte leden,

Van 't Nederlandtsche volk eerbiedig aangebeden!

De krygsramp is verkeert in vreugde, 't veldtgerucht

Verdweenen, en Belloon' voor uw gebiedt gevlucht.

Ik zagze menigwerf (hoe most my dit verveelen!)

Heenstuiven over 't veldt, met rokende gareelen,

En maajen 't graangewas met oorlogssikkels af.

De gryze landtman daalde uit hartseer in zyn graf.

Hier heb ik menigmaal gezien aan alle kanten

De veldtstandaarden naast het ryzent koren planten,

Myn plafsen zwellen van de traanen en 't geween,

Of rooken van het bloet der helden, en de leên

Begraaven in myn kil. ik most myn stroomjuweelen,

Paleizen, sloten en verheerlykte kasteelen,

Lusthoven, tot sieraadt aan mynen vloedt gesticht,

Door 's vyandts arm gesloopt, betreuren op 't gezigt.

Ik zag myn waterpracht verdwynen aan myn boorden,

En ryzende eiken, die de Veldtgodin bekoorden,

En d'oogen streelden, van hun wortels afgektnot,

Verdrinken in myn plas, door 't nydig oorlogslot.

Ik, die, zo moedig, al' myn zusters dorst braveeren,

En roemen op myn pracht, (hoe kan 't geluk verkeeren!)

Zag al myn heerlykheidt en rykdom in 't geweldt

En slaafs vermogen van myn weêrparty gestelt,

Ik, die voordezen in myn kristallyne zaalen,

De blyde toonen ving van duizent Nachtegaalen,

Op 't glazen ledekant gestreelt van 't pluimgediert,

Dat 's morgens op 't geboomte Auroraas aankomst viert,

Om hem, die 't daglicht schept, eerbiedig te bedanken,

Wierdt uit den slaap gewekt door schorre wapenklanken,

En ysselyk gedruis van trommel en trompet.

Een magt van krygsvolk hieldt myn sloten naauw bezet:

En gy, ô Kronenburg, berucht in vroeger tyden,

Ik zag den vyandt uw verheven muur bestryden.

Myne oogen schemerden van 't weêrlicht, en den brandt

Der veldkortouwen, om uw grachten heen geplant.

Ik zocht de vlammen uit te blusschen met myn stroomen,

En met myn waterkruik haar woeden in te toomen,

Maar al myn yver was vergeefs. ik zag uw muur

Vermeestert door 't beleg, te zwak voor 't oorlogsvuur.

Met zo veel rampen most ik worstlen, zo veel plaagen

En schennis en geweldt van 't legervolk verdraagen.

Maar gy, Oranje Vorst, ô 
Wilhem
, hebt myn vloedt

Weêr vrygevochten, zelf door 't waagen van uw bloet.

Toen dreef ik veilig op de stroomen met myne assen.

Ik zag van uur tot uur myn pracht en rykdom wassen.

En gy, paleizen, quaamt met uw herboude kruin

Te voorschyn, en verreest weêr trotser uit uw puin.

De landtgenoot greep moedt en keerde vrolyk weder.

De koopman lei zyn zorg aan myne zoomen neder,

Door geldtzucht afgeslooft op Gysbrechts kooptoneel:

Hem volgde een lange sleep van vrienden, en 't juweel

Van Amstels jufferschap, alle uitgekeurde maagden,

Gevleit van minnaars, die hun minnewonden klaagden.

Zy dryven op myn rug in jachten, opgetooit

Met vlag en wimpelvaan, die om de spiegels plooit,

Op 't streelen van den windt. zo zyn de krygselenden

Verdweenen. 'k zie myn oordt verlost van oorlogsbenden.

Maar gy, die, nesfens my, na 't einde van 't verdriet,

De ryke vruchten van den milden Vreê geniet,

Vergeet geen dankbaarheidt te toonen aan de Helden,

Die zich in 't vechtperk bloot voor uwe vryheit stelden.

Men eer' de Braven en de Zuilen van het hof;

En sticht hun krygstrofeen ten hemel uit het stof.

Prins 
Wilhem
 boven al, die onze krygsbanieren

Geleidde, als Opperhoofdt, verdient de veldlaurieren,

Gevlochten in een krans olyven: hult zyn kruin

Godinnen van het wout. hier zwygtze. berg en duin

Weêrgalmen van de vreugdt. vaartwel, vaartwel, Landtdouwen:

Het lustme nu op zee de vredevrucht t'aanschouwen.

Kom volg myn Zangheldin, gy zult geen oorlogsvloot

Zien dobberen in 't bloet, door 't woeden van het loot,

Maar koopmans schepen, door Neptunus ruime baaren,

Om ryke schatten naar uitheemsche kusten vaaren.

De golven zyn geschuimt van rovers, en 't geweldt

Van zeevrybuiters. zie, elk wisselt waar om geldt.

Men vreest geen vyandt; en schoon Turksche roofgaleien

De zee belaagen, elk zal zich ten strydt bereien,

En booren 't roofgespuis ten afgrondt. Godt behoedt

Zyn Kruisstandaardt, tot schrik van Mahomets gebroedt.

De wakkre koopman slaaft, belust om geldt te winnen;

En haalt den rykdom met zyn schepen veilig binnen.

Hy ziet de kisten, eer ontzenuwt, en tot stut,

Van 't oorlog, (gulzig in 't verslinden) uitgeput,

Voorspoedig groejen uit de zee. een goude regen

Daalt over Hollandt neêr, besproeit van 's hemels zegen.

Zo stort ook d'Overvloedt zyn dierbre schatten uit

Door alle steden heên, die Vrankryk, heet op buit,

Bestookte met een magt van woedende soldaaten,

Ontmenschte plonderaars, in rooflust uitgelaaten.

De blyde burger draaft, en wil zyn huisgezin,

Door vlyt en arrebeit, verryken met gewin.

Men ziet de kopers in de winkeldeuren stappen,

En ruilen voor hun geldt een schat van koopmanschappen:

Zo wordt de beurs gevult, de schade weêr geboet.

De rentenier, wel eer versteken van zyn goedt,

Of door een zwaaren laft van schattingen gedrongen,

Leeft van zyn inkomst, wel vernoegt en ongedwongen.

De werkman, die zyn tydt voor vrou en kindt besteedt,

Slaaft onvermoeit op straat, en koopt zyn kost voor zweet.

Zo bloeit de welvaart in de vrygevochte landen.

Men queekt de kunsten aan. men werkt met brein en handen.

En gy, ô Stichts Atheen, ontsluit het Heiligdom

Van Pallas, eer ontrust door Vrankryks legertrom:

Uw Priesters gaan ten reie in ryke koorgewaaden,

En maalen onvermoeit Prins 
Wilhems
 heldendaaden,

Met goude lettren, op tafreelen, die geen tydt

Noch roest der eeuwen zal verslinden, schoon de nydt

Met volle kaaken briescht. Godts onvervalschte tolken

Betreên in veiligheit de tempels, om den volken

Zyn raatgeheimenis te drukken op 't gemoedt,

En voeden 't zwakke hart met Jesus vleesch; en 't bloet,

Wel eer aan 't kruishout op den heuvel uitgegooten;

Op Golgotha geplengt voor waare kruisgenooten;

Wanneer die Kruisheldt, in het uiterst' van den noodt,

De doodt bevocht, en gaf den doodtsteek door zyn doodt.

Zy leeren ons door 't broodt aan 's Heilandts leet gedenken;

De wyn beduidt zyn bloet. geen vyandt kan ze krenken

In dezen vredetydt. zy slaan de handt aan 't werk,

En bannen 't bygeloof uit Godts verkore Kerk.

Zo waakt de Leeraar voor de ziel der onderzaaten,

En 't eeuwigdurent heil van 't volk; terwyl 's landts Staaten,

En d'Opperhoofden van 't verloste Vaderlandt

Het tydelyke goedt bezorgen door 't verstandt.

De Burgervader, met Minervaas wetenschappen

En wysheits lekkerny gevoedt, beklimt de trappen

Van 't Raathuis, daar zyn geest, zo vriendelyk en zacht,

Den vrede en 't voordeel van zyn burgery betracht.

Hy leert den onderdaan op 't spoor van rust te treden,

En zoekt geschil en twist te stuiten door de reden.

Vrou Themis sticht haar troon op 't pleithof, hoog geëert

Door wyze mannen, in de rechtkunde uitgeleert.

Gerechtigheidt, bekleedt met evenaar en degen,

Om onpartydig recht tot rust van 't volk te pleegen,

Zit in de vierschaar van de Rechters boven aan.

Door zulke deugden zal de Staat onwrikbaar staan,

En onder 't opzigt van Prins 
Wilhem
 weelig bloejen;

Door zyn bescherming zal de vrucht van voorspoedt groejen.

Hoe vrolyk wandelt nu de huisvoogdt met zyn vrou

Langs straat, zo vast aan een verbonden door de trou!

De minnaar streelt zyn lief in schaduw van de boomen,

Of meldt zyn minnebrandt, gezeten aan de stroomen;

Terwyl de vlietmaagdt ryst te voorschyn uit den grondt,

En met haare ooren zwelgt de klagten van zyn mondt.

De vaders spreeken met de zoonen langs de wegen:

Hier heeft voor korten tydt de Fransche magt gelegen.

Daar trok het leger op met vliegenden standaardt.

Gins heb ik Luxenburg, op 't moedig oorlogspaardt

Gestegen, door de stadt zien draven met myne oogen!

Die felle Landtplaag perste ons, zonder mededogen,

Het merg ten spieren uit, en mestte zich met roof

Der arme burgery; hy plantte 't Roomsch geloof

In onze tempelen, ontheiligt door altaaren,

En beelden, dwaas geviert van neêrgeboge schaaren:

Maar 
Wilhem Henrik
 heeft ons Heiligdom herstelt;

De Godtsdienst zegepraalt door dien beroemden Heldt.

En gy, myn zoonen, wilt den vrede vierig minnen.

De wapens en de kryg verwilderen de zinnen.

Onthaalt de Wysheidt als uw grootste zielsvriendin.

Geleertheidt strekt op aarde een gadeloos gewin.

De Vrede baane u 't spoor om uit aaloude boeken

De diepe schatten van natuurkunde op te zoeken.

Bevlytigt u vooral in Godts verborgenheên.

De waare wetenschap bestaat in hem alleen.

In hem te kennen is ons grootste goedt gelegen.

Volgt, volgt uw vaders les: dan zal zyn gunst en zegen

In dezen vredetydt u volgen, en zyn troon

U openen: zo spreekt de vader tot den zoon.

De Prins aanschout met vreugdt den Nederlandtschen zegen,

Den voorspoedt van 't gemeen, door zweet en bloedt verkregen.

Hy, die wel eer den Staat beschermde door 't geweer,

Werkt nu met wysheidt voor 's Lands welvaart meer en meer.

Hy houdt zyn legerstoet in tucht door oeffeningen

En wapenhandel, om in Staatveranderingen

't Geweldt te stuiten door ervaren oorlogsvolk.

Het is den Heldt bekent; hoe meest een donkre wolk

Den glans der zon verdooft; en ongestuime vlaagen,

De lucht ontroeren by de schoonste zomerdagen.

Hy leert niet zorgeloos te bouwen op den vreê.

Gelyk een zeeman, die, in 't ploegen van de zee,

De kalmte steets mistrout der weifelende baaren;

En wapent, tegens storm en dreigende gevaaren,

By vreedtsaam weêr zyn kiel: de tydt heeft hem geleert,

Hoe ras een zachte windt in storm op zee verkeert.

Zo waakt Prins 
Wilhem
 voor den Staat met duizent oogen.

Zo groeit het Vaderlandt in aanzien en vermogen,

Door zyne wakkerheidt. zyn vroomheidt strekt een schildt,

Waar op de Nydt vergeefs zyn schichten werpt, en spilt.

Hy wekt den burger door zyn onbesproken leven.

Hy volgt de wetten, door Godts vingeren geschreven

In steene tafelen, en Mozes zorg betrout.

Gelukkig die op Godt en zyn geboden bout!

Geen tydelyk vermaak noch aartsche bezigheden

Beletten ooit den Heldt in Jesus Kerk te treden.

Hy viert den grooten dag, den Godtsdag, naar Godts woordt.

Hy zit aan Christus disch, door 't kruisbanket bekoort,

In 't reine bruiloftskleedt. hy leert zyne onderzaaten

Den vreê beminnen, en de huisgeschillen haaten.

Een die beledigt is spreekt onbeschroomt en vry,

En klaagt zyn noodt. hy schenkt gezag en heerschappy

Aan mannen, die, begaaft met wysheidt, deugdt en reden,

Van ieder toegejuicht, het wigtig ampt bekleden.

De naarstigheidt verdient beloning in zyn zin:

Maar ledigheidt verstrekt zyn grootste vyandin.

Onkuisheidt, dronkenschap, en wulpsheidt, quaade zeden,

Verbant hy uit zyn hof. zo veel hoedanigheden,

En gaaven die een Vorst versieren, geeven stof

Om 't gansche Christendom te vullen met zyn lof.

Gy Wereldtvorsten, die, tot heerschappy verheven,

Uw hoogen staat bevlekt door zorgeloos te leeven,

En volgt op 't aavrechts spoor de togten van uw lust;

Die, met Sardanapaal', op zachte pluimen rust;

Of brengt uw dagen door, in opgepronkte zaalen,

Met hoofsche poppen, by gevulde nektarschaalen,

Op 't dartel hofbanket; uw naam blyft met uw leên

Begraven na de doodt: maar arbeit voor 't gemeen,

Een onvermoeide vlyt voor 't recht van volk en landen,

En brandende yver voor Godts heilige offerhanden,

Hooftdeugden, die den glans versieren van de kroon,

Herscheppen hier op aardt de Koningen in Goôn.

Leert heerschen, Vorsten, naar Prins 
Wilhems
 wyze en voorbeeldt;

Ziet hoe zyn vlugge geest naar eisch de zaaken oordeelt.

Zyn welbespraakte tong, vol sterkgezoute reên,

Beschaamt den Redenaar van Rome, en Demostheen'.

Hoe galmt de staatzaal van orakelen; die d'ooren

Van Neêrlandts Vaderen verlustigen in 't hooren!

Elk hangt aan 
Wilhems
 mondt, en woekert van dien styl.

Zyn goude letters, als geëffent met een vyl,

En zuiver door zyn handt gedrukt op witte bladen,

Verrukken het gemoedt van Hollandts wyze Raaden.

Indien het landt vervalt, wiens Vorst, een kindt gelyk,

Het heil verwaareloost, door onkunde, in zyn ryk:

Zo groeit in tegendeel de Staat door schrandre mannen.

Daar Wysheidt en beleit de hooge vierschaar spannen;

Daar Heerschkunde, in 't bewint met Wakkerheidt gepaart,

In staatorkaanen en in kalmte 't roer bewaart.

Gezegent volk, bestiert door mannen ryk van oordeel!

Maar gy, ô Nederlandt, trekt boven al dit voordeel;

Uw Stedehouder draaft vol deugdt de Vaders voor;

Daar elk zyn stappen volgt op 't heilzaam vredespoor.

Einde van het derde Boek.



Verklaring Van de Print voor 't IV Boek.

HIer knielt Prins

Wilhem

met

Maria

voor 't altaar.

Men ziet Godts offervier, godtvruchtig aangestooken

Op 't hooge feest voor 't oog der Britsche Ridders rooken.

De kroon versiert de kruin van 't koninklyke Paar.

De leden pronken met de plegtige gewaaden,

De troonjuweelen, en den ryksrok, ryk van pracht.

Gerechtigheidt, die van den Vorst haar hulp verwacht,

Biedt hem den scepter aan, en loont zyn brave daaden.

Men ziet de Wet van 't ryk in 't steene tafereel,

Zo heilig en oprecht, haar boven 't hoofdt geschreven.

De Staatregeering en de Godtsdienst, hoog verheven,

Verschuiven het gordyn van 't heerelyk toneel.

Men steekt de rykstrompet voor 't oor der landtgenooten;

En streelt de harten van den blyden onderdaan.

De beelden, die omhoog op marmre zuilen staan,

Betekenen hoe Recht en Wetten, eer verstooten,

Met Ruste en Zekerheidt van 't Algemeene-best,

Haar nieuwe hoop, naast Godt, op

Wilhems

rykstroon bouwen,

En op de deugden van dien vroomen Heldt betrouwen;

Na 't stuiten van 't geweldt, die doodelyke pest.

De rook van 't Wierookvat verstrekt een vreugdeteken,

En toont de blyschap, in de borst van 't volk ontsteken.

Wilhem de III. Vierde boek.

NU zag men 't vredelicht, zo heerelyk aan 't blaaken,

Met vruchtbre straalen 't hart van gansch Europe raaken,

En alle nevelen verteeren van verdriet,

En heilloos landtkrakkeel. maar wie bedriegt zich niet,

Die zich stantvastigheidt belooft van aardtsche zaaken?

De Wisselvalligheidt, aan 't Nootlot, waardt te laaken,

Zo vast verbonden van den grondslag en 't begin

Der wereldt, strekt ons een gezwore vyandin.

De Twistgodin, belust den sterveling te plaagen,

En door een valschen schyn van voordeel te belaagen;

De Vorsten, in verdrag getreden, door belang

Van Staat, te pressen tot elkanders ondergang,

Om woordt en eeden, en beloften, dier bezworen,

Te breeken, stygt omhoog, genoopt van haat en toren,

Uit 's aardryks andren nacht, verzelschapt met een stoet

Van razernyen, in den afgrondt opgevoedt.

De zwarte haarvlecht krielt van krinkelende slangen,

En adders, blaauw van huit, die langs haar schouders hangen,

Gezwollen van venyn. de tabberdt druipt van bloet.

De gramschap huisvest in haar blikken, die, verwoedt,

Steets hene en weder in de diepe winkels draajen.

Men ziet haar maagre vuist het zaadt van tweedracht zaajen.

De nooitverzaade Nydt, gewoon haar ingewandt

Te knaagen, schraagt de leên van 't monster met haar handt.

Bedrog, Trouloosheidt, List en Wreetheidt, in 't verdelgen

Van 't menschelyk geslacht, en dierbaar bloet te zwelgen,

Van jongks op afgerecht, verstrekken de Beulin,

Op haar vervloekten togt, een heilloos Hofgezin.

Myn zusters, spreekt ze, die, ten afgrondt uitgezworen,

Myn stappen natreedt om de rust van 't volk te stooren,

Ik zal myn aanslag u ontdekken, luistert toe.

Ik ben de vrientschap van 't verzoende Europe moe.

Het heeft myn aanzien aan vermogen nooit ontbroken;

Om door een oorlogslust de harten te bestooken.

Ik heb in vroeger eeuw de steden omgekeert,

Het bloejende Ilium door 't Grieksche vier verteert,

Den Koning voor 't altaar geslacht, en al' zyn' Maagen

In krygstriomf gesleept aan Agamemnons wagen.

Maar 't is onnodig om u 't bloedige toneel

t'Ontsluiten van dien tydt. de gloedt van Staatkrakkeel

Smeult noch in 't ingewandt der Europeesche Grooten.

Men blaze, om weêr de Vreê van haren troon te stooten,

De vlammen feller aan. gy ziet alreê den brandt,

Opvliegen naar de lucht in 't Spaansche Nederlandt,

Gestookt door Vrankryk, niet voldaan in zyn begeeren.

Gy ziet aan allen kant de Vorsten samenzweeren.

Ik heb de Turksche Maan in 't harnas opgeprest.

De paarden brieschen vast voor Leopoldus vest.

Men hout den Adelaar gekerkert in zyn muuren.

Hy ziet zyn wiek gezengt door Ottomansche vuuren;

En 't heir van Mahomet vast woeden voor den wal.

Des Keizers zetel beeft, geschokt door 't krygsgeschal.

Zo moet men 't moordtgeweer door gansch Europe slypen,

En dwingen elk verwoedt de wapens aan te grypen.

En gy, ô Stokebrandt, myn trouwe kamerwacht,

Gy Rustverstoorder van het menschelyk geslacht,

Vlieg hene, en blaas een gloedt van vyantschap door d'ooren.

In 't hart der Vorsten; vul hun ingewandt met toren.

Vooral myn dienaar hits den Godtsdienst tegens een.

Laat haat en vyantschap, in heilige offerkleên

Geschoolen, openbaar den Kruisgenoot bestryden.

Men breng' de wereldt door gewetensdwang in lyden.

Men dwing' 't stantvastig volk door bul en bloetplakkaat.

Die zaak is dienstig voor ons oogmerk. volg myn raadt.

Het lust me, tot uw hulp en leitslien, uit de hoeken

Van Plutoos kerker al de spooken op te vloeken.

Verdoemde zielen, gy ontheiligt nachtgebroet,

Vervolgers van de rust. (zy stampte met haar voet)

'k Bezweere u by den staf der onderaardtsche ryken;

By Charons zwarte boot bevracht met bleeke lyken;

En by den zetel van uw helsche Koningin;

Dat gy te voorschyn komt, en volgt myn lust en zin.

Zy zwygt. de hel vliegt leeg; en duizent naare spooken

Verschynen aan haar zy met toortsen, die vast rooken.

Zy prest het vloekgespuis de gansche wereldt door.

Zy volgen onvermoeidt elkanderen op 't spoor.

Elk zaait zyn heilloos zaadt door alle steên en landen.

Vervolging gaat in zwang, en woedt op d'ingewanden

En vrye zielen; sticht het bloedig moordtschavot;

Rukt kerk en heiligdom om ver, tot hoon van Godt.

De zoete Vrede schrikt: haar vriendelyke kaaken

Verbleeken, als zy hoort haar troonpilaaren kraaken,

Geschudt door 't loejen van dien fellen krygsorkaan.

Zy ziet Euroop' voor 't lest met weenende oogen aan,

(Terwyl een dikke wolk haar goddelyke straalen

Besluit) en vliegt omhoog naar 's hemels gulde zaalen,

Haar vaderlandt, waar uit zy eerst haar oorsprongk nam.

De Twistgodes ontsteekt haar fakkel aan de vlam

Van Troon- en Staatkrakkeel, en werkt op 't hart der Grooten;

Herschept de Vorsten in tirannen: die verstooten

De deugdt, en slaan den klaauw in 't eigen ingewandt,

En hoonen, dol van haat, de trousten van het landt.

 Godtsdienst, lang geviert van Stuarts onderdaanen,

Verscheurde 't feestgewaadt, en plengde een zee van traanen,

Wanneer Gewetensdwang het treurtoneel ontsloot;

En heerschte in 't Britsche ryk na Koning Karels doodt.

Zy zag 't rampzalig uur van haaren val genaaken,

Den afgrondt uit zyn schoot de Razernyen braaken,

Tot haar bederf gequeekt in dien vervloekten poel.

Zy zag hoe 't helsch gedrogt den Koning op zyn stoel

Den gloedt van kerktwist blies in 't harte, om 't volk te plaagen.

En 't oude voorrecht van haar tempel te belaagen.

Zy trad op 't hooge koor, en zwaaide met haar handt

Aan Godt den wierook toe, stak 't offer in den brandt,

En knielde eerbiedig neêr. zy smeekte een wyl om zegen,

En stondt vernoegt weêr op. wy moeten nu naar wegen

En middlen omzien die ons redden uit gevaar,

Zo sprakze, ik worde een licht, een Godlyk licht gewaar,

Dat my den weg wyst om veel rampen voor te komen,

Gewetensbreidel, die myn recht dreigt, zelf te toomen,

Tot voorstant van myn heil, en rust van 't vry gemoedt.

Gerechtigheidt en Liefde en Waarheidt strek' myn stoet,

Met al' de Deugden, myn getrouwe gezellinnen;

Uw byzyn moet myn togt geleiden, myn vriendinnen.

Met zulk een hofsleep streeve ik veilig over zee.

Het Krytstrandt groet van ver de Nederlandtsche ree;

Daar ryst een Tempe, vol sieraadt en lustprieelen,

Zo prachtig in ons oog als ooit Natuur kon teelen.

De bosschen spieglen zich in 't helder luchtkristal,

Daar mensch en pluimgediert, met aangenaam geschal,

Zyn Godt, den Schepper, looft, door duizent orgelkeelen:

Daar houdt Vorst 
Wilhem
 hof, die moet myn wonden heelen.

'k Weet dat die vroome Prins om myne elenden zucht,

En zyne kleedren scheurt van droefheidt op 't gerucht;

Terwyl zyn Gemalin, uit Jakobs zaadt gebooren,

Die nu den rykstaf zwaait, haar teedre klagt laat hooren.

Zy zyn om mynent wil door Godts besluit gepaart.

Men vondt nooit vroomer noch oprechter Paar op aardt.

Ik zal eerbiedig voor hun voeten nederknielen,

En 
Wilhem
 wapenen, om zo veel duizent zielen

Te rukken uit den noodt, terwyl de zield wang woedt.

Zo spreekt de Godtsdienst op den oever tot haar stoet;

En keert de zeilen naar de Nederlandtsche stranden.

De Tuinmaagdt draaft naar zee, verwittigt van haar landen:

Haar leden pronken met een tabberdt ryk van eer.

De Hoedt van Vryheidt rust op 't hoofdtpunt van haar speer.

De Tuin van Hollandt siert haar gulden stasiwagen.

Zy ment een Leeuwgespan, in haar gareel geslagen,

En voert in zulk een staat de Godtsdienst haar vriendin

Naar 't vorstelyk paleis. zy stapt ter hofzaale in.

Het Parkement van Godts genade en vreêverbonden,

Nooit door den roest des tydts of vraatige eeuw geschonden,

Rust in haar arm, en 't oog bewaakt dat dierbaar pandt.

Zy zwaait een Kruisbanier met haare rechte handt,

Bepurpert met het bloet, getapt uit Christus wonden.

De vlechten speelen langs de schouders, ongebonden,

En streelen 't onbevlekte en blinkende gewaadt.

Een hemelsch licht verstrekt haar kruin een hoofdtsieraadt.

Zy werpt zich neder voor Vorst 
Wilhem
, die zyn leden,

Door staatzorg afgeslooft en oorlogsbezigheden,

Verquikte op 't ledekant. gy slaapt dan, zegtze, ô Heldt,

En rust, daar ik ontrust, moet zwichten voor 't geweldt?

De Vorsten hebben in myn ondergang gezworen.

De Fransche Lodewyk vervolgt my, dol van toren.

De luister van zyn kroon wordt met myn bloet bemorst.

Wat rampen most ik daar aanschouwen, groote Vorst!

Myn tempels omgewroet; myn priesters uitgebannen,

Gekerkert en geboeit door woedende tirannen;

Myn zoons en dochters wechgevloden in dien noodt,

Daar 't gastvry Nederlandt haar herbergde in den schoot.

Men scheurt'er vriendt van vriendt, de zuster van den broeder,

Den man van d'echtgenoote, en zuigling van de moeder;

Die met een teedre lach het moederlyk gemoedt

Bestormt, en zo voor 't lest de waarde voedtster groet.

Gy lacht, onkundig van uw lot en wedervaren,

In uwe elende, ô wicht, in deze onnoosle jaaren;

Ween liever in uw ramp: neen, spaar die traanen vry;

Tot dat gy kennis krygt van uwe slaverny;

Dan zal die zilte bron, door rou om hoog getoogen,

Uw hart ontlasten van zyn weedom door uwe oogen.

Zo klaagt de moeder in het scheiden van haar vrucht.

O teder afscheidt, daar myn ingewandt om zucht!

O rampen, die myn ziel bezwaaren, en ontstellen!

Maar 't is onnodig al' d'elenden op te tellen;

Uwe ooren wierden lang ontroert door zulk een maar.

Nu loopt in 't Britsche ryk myn vryheidt ook gevaar.

Uw Egaas Vader, en de Broeder van uw Moeder,

Vorst Jakob handelt my hoe langer hoe verwoeder,

In eedtgespan verknocht met Vrankryk, en 't Geweldt.

Maar 't melden van zyn naam ontroert uw hart, ô Heldt.

Ik kan die driften licht aan een gemoedt vergeeven,

Waar in de deugdt zo diep haar lessen heeft geschreeven;

Een hart zo teder, dat om Vaders doling schreit.

Maar Godtsplicht noopt u, schoon Natuur hier tegen pleit.

Ter quader uur verloor uw Oom, vorst Karel, 't leven.

Want, Prins, uw Vader, in zyn Broeders plaats verheven,

Door Vrankryks raadt misleidt, vervolgt het recht van 't landt.

Myn vryheidt loopt gevaar, dat onwaardeerbaar pandt.

Een opgeraapte zoon, indien men 't mag gelooven,

Zoekt uwe Gemaalin van 't kroonrecht te berooven,

Maar steekt onwetende den Vader zelf naar 't hart.

Men ziet den tempel en 't altaar van Rome, ô smart!

En kloosters openbaar braveeren op de straaten.

Men schenkt eertitels, ach! wel eer by d'onderzaaten,

Belyders van 't geloof met eere en vlyt bekleedt,

Den paapschen gunsteling, die in hun ampten treedt.

En wraakt'er iemandt door de wet die vreemde zaaken,

Dan tracht men door geweldt het vry gemoedt te raaken.

Het Bisschoplyk gezag kan 't woeden niet ontgaan.

Men tast de Vaders als weêrspannelingen aan,

En houdt die Lichten in de duisternis geslooten:

Zo wordt de wet vertreên, en 't recht van 't ryk verstooten.

O groote Elizabeth, ô Goddelyke Vrou,

Beroemde Koningin, Voorstanderes, aanschou

Al' d'ongevallen die myn Heiligdommen dreigen!

Ai zie uw tempels in den noodt, zy zyn uw eigen,

En door uw vlyt.... maar zacht! myn yver holt verkeert:

Gy hoort ons niet, schoon zulks het Roomsche Kerkhoofdt leert.

Myn tegenstander dwaalt met averechtse stappen

Van 't waare kruisspoor af. by zo veel eigenschappen,

Die Godt de Schepper en de Zoon en Geest gemeen

Bekleên, bezittenze ook d'alwetenheidt alleen.

D'Aardsvaders zelfs, die door hun onbesproken leven,

En onvermoeit geloof, voor Christus stoel verheven,

Nu triomferen na het einde van 't verdriet,

Zyn eeuwig onbewust van 't geen omlaag geschiedt.

't Drieënig Wezen kent de rampen die ons drukken;

Dat werkt de plaagen, of bepaalt onze ongelukken.

Rust dan in eeuwigheidt, ô zalige Vorstin!

Gy hebt op aardt gestreên, gelyk een Kruisheldin!

Maar gy, ô Fenix, uit uw Vaders asch herboren,

De hemel heeft uw arm tot zulk een werk verkoren;

De Godtheidt heeft met u veel wondren in den zin.

Ai droog de traanen, Vorst, van uwe Zielsvriendin.

Gy hebt my van uw jeugdt geliefkoost, en zo teder

Van kintsbeen af bemint. herstel myn vryheidt weder.

Waak op, doorluchte Prins; draag zorge voor myn recht;

Vaar wel. betracht myn heil. 't is u genoeg gezegt.

De Vorst ontwaakt, maar wordt geslingert door 't bezwaaren,

Gelyk een kiel op zee door 't klotsen van de baaren,

Of hoogverheven eik, door 't loejen van den windt.

Hy stelt aan d'eene zy de plichten van een kindt,

Wyl hy Maria streelt op d'echtkoets, zich voor oogen.

Ook wordt zyn boezem door den bandt van 't bloet bewoogen,

Mits hem de Zuster van den Vorst weleer met smart

Ter wereldt bragt, en hadt gedraagen onder 't hart.

Hy hoort, aan d'andre zy, 't Geloof om bystant smeeken,

Met traanen in 't gezigt. zyn boezem schynt te breeken.

Een dubble hartstogt strydt in 't vorstelyk gemoedt.

Hier pleit de liefde tot den Godsdienst tegens 't bloet.

Nu ziet men dagelyks de Grooten van Britanje

Hun bystant eisschen van de wapens van Oranje,

Om d'oude wetten, door den Vorst (zo dwaas misleidt

Door helsche tovertaal der Roomsche geestlykheidt)

Geschonden, en verdrukt zo trouloos en vermetel,

In volle vryheidt weêr te voeren op haar zetel.

De Prins aanhoort de klagt, bewogen met hun leet,

Verfoeit het troongeweldt dat Jakobs doling smeedt,

En stelt de harten door zyn dierbaar woordt te vreden:

Maar 't schrander oordeel vreest voor grooter zwarigheden.

Hy merkt de listen van de Vorsten naakt en klaar,

En ziet uit hun besluit zyn Vaderlandts gevaar.

Hy speurt dat Lodewyk, met Stuart aangespannen,

't Hervormde Kruisgeloof voor eeuwig zoekt te bannen

Uit Godts gewydde kerk, en dreigt den vryen Staat

Weêr om te wroeten, tot voldoening van zyn haat.

Die reden dwingt hem om den zeetogt te besluiten,

En 't naderende quaadt in zyn geboort' te stuiten,

En dien ontsteken gloedt van onheil, door beleidt

Te dooven, eer de vlam haar vonken verder spreidt.

De Godtsdienst stookt zyn vier noch feller in zyne aders.

Hy raadslaagt heimelyk met Neêrlandts wyste Vaders,

En geeft zyn opzet hun te kennen in den Raadt,

Zo heilzaam voor de Kerk, voor Vryheidt, Recht en Staat.

Zy stemmen 't oogmerk toe. elk streelt zyn hart met hoope,

Dat d'aanslag dienen mag tot welstant van Europe;

Voor al van 't waar geloof, wel eer met bloet gekocht.

De vromen Veldtheer maakt zich vaardig tot den togt.

Zwygt nu gy Grieken van uw koninklyke kielen,

En zo veel vlooten, die, om Troje te vernielen,

Heenstoven door de zee, om 't ongelyk en hoon

Te rechten door het zwaardt, gepleegt aan Atreus zoon.

Maar haat noch wraaklust kan vorst 
Wilhems
 degen wetten.

Zyn oogmerk is om 't hart van Jakob om te zetten.

Geen sabel dorst naar bloet. geen krygsknecht vlamt op roof.

Men trekt als vrienden, 
voor de Vryheidt en 't Geloof
,

Dat tuige 't opschrift van d'Oranje scheepsbanieren,

En watervaanen, die de zeekasteelen sieren.

Prins 
Wilhem
 groet terwyl de Hoofden van het landt.

Hy draagt de Ryksprinses, zyn allerwaardste Pandt,

Aan hunne zorgen op. indien het lot, verbolgen,

O Vaders, zegt hy, my mogt tot'er doodt vervolgen,

'k Beveele aan u alleen myn vorstelyke Vrou:

Beschermt haar in den noodt: blyft eeuwig haar getrou.

Maria spreekt hem aan met traanen op haar kaaken,

Gy gaat, myn twede ziel, om voor de kerk te waaken.

Beschut Godts Heiligdom in zulk een hoogen noodt.

Maar geef, om mynent wil, u zelven niet te bloot.

Gy hebt uw leven my geschonken voor d'altaaren,

En moet myn eigendom met vlyt en zorg bewaaren.

De bandt van 't huwelyk verbindt u tot uw pligt.

Voor al myn Heer (zy droogt de traanen van 't gezigt)

Verschoon het leven van myn afgedwaalden Vader;

Ik ben voor hem bevreest, ô Prins, niets raakt my nader.

Natuur gebiedt myn ziel te zorgen voor den Vorst,

En drukt den kinderpligt nu dieper in myn borst.

Ik min hem neffens u. zyn onheil zou my knaagen.

Behou den Koning, maar vernietig al zyn laagen;

Bedenk maar dat zyn bloet Maria 't leven gaf.

Ik zweere u, antwoordt haar de Veldtheer, by myn staf,

En scherpe legerbyl, ik zal den Vorst niet deeren;

Maar 't hoofdt, zelf door Godts handt gezalft, eerbiedig eeren.

'k Betuige, dat ik ook zyn ryksstaf niet begeer.

Wanneer ik 't recht van 't volk herstelt heb, keere ik weêr.

Maar laat ons onderwyl, Prinses, ten tempel treeden,

Om hulp te vergen aan de Godtheidt door gebeden.

Al die een aanslag van gewigt met Godt begint,

Ziet zyn besluit gekroont met zegen, en verwint.

Men ziet door 't vaderlandt de tempelkooren blaaken.

De Priesters offeren voor d'algemeene zaaken,

Den welstant van Europe, en 't heil van Christus Kerk.

De vroome Prins gaat voor, en strekt in 't heilig werk

Een voorbeeldt aan zyn volk. hy knielt voor Godts altaaren,

En zucht om zegen in een aanslag vol gevaaren.

Maria volgt hem na; z'ontsluit haar hart voor Godt,

Zy bidt om 's hemels gunst, en een voorspoedig lot.

De Vaders leggen in de tempels neêrgebogen,

Met nederig gebaar voor koning Jesus oogen.

De burgers heffen hart en handen naar Godts troon,

En smeeken in den naam van zyn gekruisten Zoon.

De Hoofden onderwyl vervaardigen de vlooten.

De Prins begeeft zich by zyn wakkre togtgenooten.

De steven bruist door 't zout, en klooft den Oceaan.

De Britsche Torrington zeilt voor, en maakt een baan,

Met zyn gezwinde kiel, op Nereus groene velden.

D'Oranje Zeevoogdt volgt met Neêrlandts Waterhelden.

Zeshondert schepen en ruim vyftig klooven 't nat,

Bevolkt met oorlogsliên. men voert een ryken schat

Van geldt uit Hollandt meê, een zenuw van de krygen.

Men ziet matroozen in de hooge masten stygen.

Elk quyt zich in zyn dienst. men spant de doeken uit.

De klank van trommen en van zeeklaroenen stuit

Op d'oevers, die, bedekt met Nederlandtsche schaaren,

Veel voorspoedt aan den Vorst toegalmen onder 't vaaren.

Men voert de paarden, in den hollen buik van 't hout

Beslooten, vast gehecht aan banden, over 't zout.

De Schepen bruischen door de golven, zwaar geladen

Met staale wapenen, Vulkanus zaalsieraaden,

In Lemnos hol gesmeedt. zo zeiltmen voort. maar ach!

Eool begrimt de vloot na 't scheiden van den dag.

Hy geesselt Nereus rug met bulderende winden,

Om 't ryzent zeegevaart in 't pekel te verslinden.

Nu houdt geen tuchtspelonk dat muitgespan by een.

De stormen snorren op hun onweerpennen heên,

En woeden op de vloot. het pekel zwelt door 't loejen.

De gryze Zeevoogdt ziet zyn holle baaren groejen,

En ryzen hemelhoog, of zinken in zyn kil.

Nu briescht geen oorlogsros vol moedt, maar houdt zich stil;

Of scheldt, door naar gezucht, de felle luchtorkaanen.

Hoe schrikte Nederlandt! de vrouwen, nat van traanen,

Verscheurden haar gewaadt, verlegen, en vol schroom.

Men zegt de Ryksprinses schoot bevende uit den droom,

Als zy den nachtstorm hoorde op haar paleistrans kraaken,

En klaagde: wat verdriet, wat ramp zal my genaaken!

Hoe wordt myn vroome Prins geslingert op de zee!

Zal ik, elendige, gelyk Halcioné,

Die haaren drenkeling, haar Cëix, in de golven

En woeste plassen der Egeesche zee gedolven,

Omarmde aan 't barre strandt; myn Prins, myn 
Wilhem
 meê,

In zulk een droeven staat, omhelzen aan de ree?

Ai keer dit ongeval, Beschermer van de vroomen.

O Godt, die met een woordt de winden in kunt toomen,

Bestraf de stormen, die myn Heldt naar 't leven staan.

Hy schoot om uwent wil alleen het harnas aan.

Hy stak om uwe zaak gewapent op de baaren,

Voor Jesus Heiligdom, en zyn vervolgde schaaren.

Verhoor... haar tong bezweek. zy wou, maar kon niet meer,

En zeeg al bevende op de zachte pluimen neer.

Apollo steeg terwyl in 't Oosten op zyn wagen

Uit Thetis schoot, ontroert door 't buldren van de vlaagen,

Een zwarte lucht, bekleedt met onweêrwolken, sloot

Zyn heldre straalen op. hoe worstelde de vloot

Op 't schuiment element, door barning hene en weder

Gedreven! schip by schip zonk in den afgrondt neder.

't Scheen of Neptunus, in een haatelyk verbondt

Getreden met Eool, den Vorst naar 't leven stondt,

En zocht de watermagt, en 't puik van Hollandts Braaven,

In dien gezwollen stroom voor eeuwig te begraaven.

Maar 
Wilhem Henrik
 keert, in 't midden van den noodt

Aan d'oevers met een groot gedeelte van zyn vloot,

En moet, door storm geperst, d'ontrustte zee verlaaten.

De Britsche Ryksprinses, geleidt van Neêrlandts Staaten,

Begeeft zich naar de kust. z'omhelst haar Echtgenoot,

En groet hem als op nieuw verrezen van de doodt.

Gansch Neêrlandt klaagt en weent. de Vaders staan verslagen.

De mannen zuchten om de felle waterplaagen,

Door 't weêrpartydig lot op 't pekel voortgebragt,

Tot nadeel van den togt, en 
Wilhems
 oorlogsmagt.

De paarden dryven zonder leven aan de stranden.

De schepen dwaalen op de golven eer ze landen,

Of blyven eeuwig weg, verstrooit door 't stormgeweldt.

Hoe slaaft de vroome Vorst, eer hy de zaak herstelt!

Geen laffe wanhoop kan zyn groote ziel bestryden.

Hy wil Godts tempels niet verlaaten in hun lyden.

Hy arbeidt nacht en dag. elk vliegt op 't Vorstlyk woordt,

En zet met spoedt het werk, zyn vlyt bevolen, voort.

Men laat de havens van de schepen weêr ontblooten.

Men prest een nieuw getal bezeilde watersloten,

Om 't volk naar Stuarts ryk te voeren over 't zout.

Men koopt de paarden in de steden op voor gout,

En voert ze naar de zee. men leegt de wapenzaalen,

En magazynen, om versch oorlogstuig te haalen.

Zo wordt de vloot voorzien, en weêr in staat gebragt,

Door onvermoeiden vlyt. d'Oranje Veldtheer wacht

Naar een gewenschten windt, om van de kust te steeken.

Men ziet hem daaglyks met de Burgervaders spreeken,

Of krygsraadt houden met zyn Hoofden, in 't gezigt

Der vlooten, en 't gevolg vermaanen tot zyn pligt:

Of, afgeslooft door zorg voor d'algemeene zaaken,

Zich met de Ryksprinses op 't woelent strandt vermaaken,

En treeden handt aan handt. men zegt dat Godt Neptuin

Kroop uit zyn glaze zaal, en stak de gryze kruin

Verlieft ter golven uit, en voelde d'ingewanden,

Zo styf bevrozen, door Mariaas schoonheidt branden:

Terwyl de Zeegodes in 't aanzigt zwol van spyt,

En in haar kamer sloop, ontsteeken door den Nydt.

De braave Prins begeeft zich weder op de baaren.

Eool' de Windtvoogdt raakt, door smeeken, aan 't bedaaren,

En sluit de muiters in hun nachtspelonken op.

Nu haalt de bootsgezel de zeilen weer in top.

De wakkre stuurman wykt geen Palinuur in 't waaken.

Soldaat en Zeeman voert de blyschap op zyn kaaken;

Zyne oogen tuigen van zyn moedt en oorlogslust.

De Helden staaren van 't kampanje naar de kust.

Een snelle voorwindt noopt de doeken op zyn veder.

Men werpt het anker voor Britanjes oever neder.

De kust van Torbay steekt haar armen vrolyk uit,

Om Nêerlandts watermagt t'ontfangen. 't krygsgeluit

Vervult de stranden, daar trompet en trommen klinken.

Men ankert aan de ree. Vulkanus wapens blinken,

En schittren in de vuist van 't blaakende oorlogsvolk.

Gy zaagt de vlooten uit uw grondeloozen kolk,

O gryze Zeevoogdt, van verwondring opgetogen,

En twyfelde of gy niet misleidt wierdt door uwe oogen.

Maar hef uw zilvre pruik, ô Vader, vry uit zee;

Gy ziet geen wapens aan van oorlog maar van vreê.

Het zwanger zeegevaart baart hier ontelbre zielen.

Het oorlogsros draaft uit den buik der holle kielen,

En groet al brieschende de lucht en 't vaste landt.

Een bos van pieken groeit aan Koning Stuarts strandt.

Een oostewindt beweegt d'Oranje legervaanen,

By 't ruischen vart de zee. de quynende onderdaanen

Van 't Brittenlandtsche ryk verschynen voor den Heldt.

Een spreekt'er uit den hoop: ô Temmer van 't geweldt,

Aartsheilandt van dit volk, zyt welkom met uw vlooten!

Gy hebt om onzent wil de wapens aangeschooten,

Uw vloot met oorlogsliên om onze zaak bemant.

Met vreugde zien we uw vaân op onze kust geplant.

Wy hebben u in 't ryk genodigt door Gezanten.

Straf nu de razerny van Jakobs vloektrouwanten.

Men ziet den dorpeling, met toevoer ryk gelaân,

En voorraat, draaven daar d'Oranje tenten staan,

Om ros en legerman te spyzen aan de stranden,

En 't hart te moedigen. de blyde galm van 't landen

Snort, als een snelle windt, door 't gansche landtschap heên.

De burgers vliegen uit de bygelege steên,

Door d'Opperhoofden en Beheerschers voorgetreden;

Die 
Wilhem
 groeten, en verbinden zich met eeden,

Aan zyn standaarden. elk biedt zich gewillig aan,

En zweert, tot rust van 't ryk, den Veldtheer by te staan.

De Britsche Koning was naar 't Noorden met zyn magten

Getogen, om de vloot by Berwyk af te wachten,

En hadt tot wederstant zyn schepen toegerust,

Om 't landen van den Vorst te stuiten aan de kust.

Hy prest verbaast zyn heir naar 't Westen, op de maaren

Dat Neêrlandts oorlogsvolk ontscheept wierde uit de baaren,

Maar d'aantogt valt te traag, schoon zich de Koning spoedt.

Zyn leger legt te ver. de Schoonzoon heeft den voet

Alrede aan landt gezet: Godts almagt, hem genegen,

Belooft zyn wapenen gewenschte hulp en zegen.

Hy trekt met vliegende banieren spoedig voort.

De doortogt wordt gebaant. men opent hem de poort.

't Getal van 't leger groeit door moedige Edellieden,

's Ryks Grooten, die getrou den Prins hun bystant bieden.

Kornel en Hopman zweert den ouden Koning af,

Verlaat misnoegt zyn dienst, en volgt Oranjes staf.

De gansche krygsmagt mort; daar duizenden soldaaten

't Geweer verwerpen, en Vorst Jakobs zy verlaaten.

De bloem van 't Hofgezin, de zuilen van den troon

Vervloeken 't Roomsche juk, met zo veel smaadt en hoon;

Verbittert in 't gemoedt om 't schenden van de wetten.

De Raaden werken om den Koning om te zetten,

En, op Oranjes eisch, door 't wettig Parlement,

Het Kerk- en Rykskrakkeel te slechten, en bekent-

Te maaken dat de Zoon wierdt naar de wet gebooren,

Door klaare tekens en bewyzen, dier bezworen.

Maar Jakobs oor blyft doof, en 't hart verstokt: die raadt

Gevalt den Koning niet; hy brout zich grooter quaadt.

Hy ziet zyn magt verstrooit; het leger, vol misnoegen,

Verzwakken, en zich by d'Oranjebenden voegen.

De trousten vallen af. elk schikt zich naar den tydt.

De tegenspoedt verstrooit de gunst van 't volk, en snydt

Den bandt van vriendschap af. hoe staat de Vorst verlegen!

Hy ziet geen kans dien knoop t'ontwarren door den degen,

Of met een handt vol volks de wapens van den Zoon

Te keeren. hy besluit in 't einde om staf en kroon

Te derven, en het ryk te ruimen met zyn vrienden.

Hy zendt de Koningin, met vrouwen die haar dienden,

En 't jonge kindt voor af, verzelt van Geestlykheidt,

En stokebranden van zyn quaadt, wier helsch beleit

Den ouden Vorst verriedt: die, afgerecht op smeeken,

En vleien, door een tong, met honig overstreeken;

Zyn hart bewogen, om d'aaloude wet van 't ryk

Zo snoodt te schenden, en den Godtsdienst te gelyk

Te steeken naar de kroon. dat vleiersrot geleidde

De Britsche Koningin naar d'oevers, daar ze scheidde

Van haaren onderdaan, en 't hoog gezag verliet.

De Koning staat een wyl in twyffel; 't ryksgebiedt

Bekoort zyn ziel: hy kan den zetel niet verlaaten.

't Staatzuchtig hart; gestreelt door koninklyke staaten,

En schitterenden glans der opperheerschappy,

Weerstreeft zyn poging, en zet alle krachten by

Om 't vluchten van den Vorst te stuiten. hy, gedreven

Door zulk een hartstogt, om als Opperhoofdt te leeven,

Wil nu de Koningin herroepen op den troon,

Met al haar Kerkgevolg, en opgeraapten zoon.

Maar ziende zich ontbloot van wacht en oorlogsknechten,

Het leger weigeren voor zyn belang te vechten,

En 't gansche ryk zyn zy' verlaaten, neemt hy voor

Om wech te vliên, en volgt zyn Gemalin op 't spoor.

De wroeging noopt hem voort met felle geesselslagen;

En 't overtuigt gemoedt vreest voor verdiende plaagen.

Hoe juichte Brittenlandt! hoe beefde Lodewyk!

Als Jakobs watertogt, en toevlucht in zyn ryk

De zaak verydelde, in zyn herssenen beslooten.

Hy, die vermetel klimt, wordt licht ter neêr gestooten.

Gy aardtsche Vorsten heft uw harten niet te hoog;

Godts magt bespot uw magt: zyn aldoordringend oog

Doorwroet uw ingewandt, en zet uw aanslag paalen.

Al blinkt de rykskroon op uw kruin met heldre straalen:

Al meet gy d'aarde met uw koninklyken staf,

Godts vierschaar ziet uw hart. op boosheidt volgt de straf.

De Deugdt verdooft den glans van 't vorstelyk scharlaken.

Het voegt een Vorst voor 't ryk, maar eerst voor Godt te waaken;

Zyn offer met zyn handt t'ontsteeken op 't altaar;

Maar dooft hy 't heilig vier, dan loopt zyn kroon gevaar.

Dat tuigt Vorst Jakobs val, een spiegel voor de Grooten,

Een voorbeeldt van deze eeuw voor al zyn Troongenooten.

Prins 
Wilhem
 trekt terwyl door 't landtschap met zyn vaan.

Des Konings aanhang, die zyn heir durft wederstaan,

Beklaagt, in 't bloet verstikt, den wrevel onder 't sneeven.

Men ziet den muiteling voor zyne wapens beeven,

En 't wederspannig volk zich buigen voor zyn zwaardt.

Men hoort eerbiedig, daar zyn mondt den grondt verklaart

Van 't harte, en d'oorzaak van zyn komst in Stuarts ryken.

Elk voelt zyn ziel geraakt, door d'ongeveinsde blyken

Van vrientschap. ieder groet den Veldtheer en zyn magt,

En kust de wapens, daar de kroon haar heil van wacht.

Men sluit de poorten voor zyn vredevaanen open.

De dorpen vreezen voor geen plonderen noch stroopen.

De Bouman, in 't gemeen door 't krygsvolk uitgeput,

Ontfangt zyn vyandt nu vol vrientschap in zyn hut:

Zy drinken handt aan handt als broeders voor de vaten.

De landtmaagdt spreidt den disch voor ruiters en soldaaten,

En spyst hen met de vrucht van d'akkers, vleesch en broodt.

Zy schrikt voor geen geweldt, noch schennis van haar schoot.

Oranjes voorzorg houdt, door strenge krygsbevelen,

Den legerknaap in tucht. hy doet zyn volk verdeelen,

En trekken, daar de noodt zyn hulp vereischt. hy slaat

Op alle zaaken acht, en dient zich in dien staat

Van 't schrander overleg, zyn herssens aangeboren.

Elk past op zyn geboôn. hier gaat geen tydt verloren.

Zo naakt de Vorst in 't endt de Koninklyke stadt,

Den Stoel van Engelandt, daar Jakob onlangs zat

Verheven op den troon. 's ryks Edelen en Raaden

Verschynen in zyn heir. elk roemt zyn braave daaden,

En groet den Veldtheer als Beschermer van de kroon,

Van vryheidt en geloof. nu ryst een vreugdetoon

Ten Hemel uit den muur van Londen om dien zegen;

Terwyl Prins 
Wilhem
, op zyn stasikoets gestegen,

Gelyk een tweede August', met eere en plegtigheidt,

Naar 't hooge Kapitool van Londen wordt geleidt.

Elk volgt zyn wagen, om den Heldt in 't hart t'ontfangen.

De traanen biggelen van blyschap langs de wangen.

De Maagden, opgetooit in 't witte feestgewaadt,

Braveeren langs den weg, en zingen op de straat:

Wy groeten u in 't ryk, Behoeder van de troonen;

De Hemelkoning zal uw deugden eeuwig loonen.

Wy blyven u verplicht voor al 't genooten goedt.

Wy looven uw beleidt. wy vallen u te voet.

Men zingt dat Perseus, op zyn vliegent ros gezeten,

De Moorsche Koningstelg verloste van haar keten,

Daar zy, gekluistert aan de steenrots, in dien noodt

Van 't zeegedrogt begrimt, verwachtte elk uur de doodt.

Zwygt, oude dichters, 't is verziert in uwe boeken:

Maar 
Wilhem Henrik
 vliegt met opgespanne doeken;

Die waare Perseus streeft met zyn gevleugelt ros

En waterpaardt naar 't strandt, en maakt de banden los

Van geen Andromeda, beroemt door aardtsche gaaven,

Of schoonheidt van het lyf, waarom de minnaars slaaven;

Maar slaakt de boejen van den Godtsdienst, en 't gedrogt,

Gewetensbreidel, wordt verovert op zyn togt.

Hoe juichte Athene, toen Heldt Thezeus, na 't vernielen

Van 't monster, keerde met zyn zegeryke kielen!

De vrouwen vloogen met de kinderen naar 't strandt

Den Winnaar te gemoet, en zongen: Thezeus handt

Verdelgde 't monster, uit Pasifäé gesproten,

In Dedaals doolhof, tot ons onheil, opgesloten,

Gekoestert en gevoedt, veel jaaren achter een

Met blanke spieren van de jeugt van 't wyze Atheen:

Maar gy, Britanje, laat uw vreugdegalmen hooren;

't Gedrogt, Gewetensdwang, uit Jakobs brein geboren,

En in den doolhof van uw Konings hart gequeekt,

Daar 't razende naar 't hart van Recht en Godtsdienst steekt,

Wordt door Vorst 
Wilhems
 handt verovert en verslagen.

Gy Britsche vrouwen volgt dien Thezeus op zyn wagen.

Geleidt zyn zegekoets, ô Moeders, zy aan zy:

Uw kinders zyn verlost van wreede tiranny;

Zy zullen u niet meer zien treuren om de plaagen,

Noch, hangende aan de borst, steets weenen op uw klaagen.

En gy, ô Vaders, leidt uw zoonen, elk om strydt,

Ten tempel naar 't altaar, den waaren Godt gewydt.

De Godtsdienst, eer verdrukt, wordt weêr ten troon verheven.

Maar dankt Oranjes staf voor vryheidt, recht en leven.

Zo rolt de vreugdegalm de straaten door. elk meldt

De blyschap van zyn hart, op d'intreê van den Heldt.

Nu werkt zyn yver, om de rykspest uit te roejen.

't Vermoeden van verraadt kan ieders magt besnoejen,

Den Roomschen onderdaan ontblooten van geweer;

En elk die Jakob dient, legt hier de wapens neêr.

Men slaat de listen ga. men waakt met Argus oogen.

De Vorst betuigt voor 't volk: dat hy, door 't leet bewogen

Der onderdaanen, zelf op hun begeerte en beê,

Tot voorstant van 't geloof, der volken ruste en vreê,

Handhaving van de wet, en langgevierde rechten,

Zyn vlooten hadt bemant, om 't rykskrakkeel te slechten.

Dat hy van elk verwacht gehoorzaamheidt en pligt,

En bystant, om een werk van zulk een groot gewigt,

In weêrwil van den Nydt, kloekmoedig uit te voeren.

Hy dreigt, in tegendeel, hen die den troon beroeren,

Of laagen leggen aan zo Goddelyk een zaak;

En door verschillentheidt van Godtsdienst, heet op wraak,

Een vier van vyantschap ontsteeken in hunne aders;

Om d'aangenaame rust, als snode troonverraders,

Te smooren in een zee van 't burgerlyke bloet,

En 't eedle Staatbelang te treeden met den voet.

Hy laat, naer 't oudt gebruik, den Raadt van 't ryk vergaâren,

En ieder ongeveinst den grondt van 't hart verklaaren,

Heilzaame middelen beraamen, om het quaadt

Met vlyt te stuiten, eer de tweedragt verder gaat.

Men geeft hem d'oppermagt eenpaarig in zyn handen.

Men recht verbonden op. men zweert de dierbre panden

Van 't ryk in eeuwigheidt. met eigen bloet en goedt,

In spyt des vyands, te verzeekren, en vol moedt

Den Troonbeschermer met zyn leven by te springen,

In 't uiterste gevaar en staatveranderingen.

Men toont dat Jakob is versteken van de kroon,

Door 't recht te schenden, en 't verlaaten van den troon.

De liefde tot den Vorst groeit daaglyks in de zinnen.

Zyn vlyt verplicht het volk hem meer en meer te minnen.

Zyn teedre zuchten tot den Godtsdienst, kloek beleit,

Staatkunde, oprechtigheidt en oorlogsdapperheidt,

Door Godt in overvloedt aan d'eedle ziel geschonken,

Zyn gaaven die de gunst in 't hart van 't volk ontvonken.

Gerechtigheidt tast zelf den Ryksraadt in 't gemoedt:

Gy zyt aan hem de Kroon verschuldigt, Vaders groet

Den Prins als Koning, hy beschermde uw recht en landen.

De Godtsdienst komt'er by, en werkt op d'ingewanden.

Wie zou die driften, zo rechtmatig, wederstaan?

Zy bieden hem te saam den gulden Scepter aan,

Terwyl de landtzaat schreeuwt. ô Koninksstadt! ô Londen!

Verhef uw Heilandt vry, gy zyt aan hem verbonden.

Hy gaf aan d'Erfgenaam van Stuarts ryk zyn handt.

Gy zaagt zyn huwlyk stoorts, die noch door 't aardtryk brandt,

Ontsteeken in uw wal. gy hebt, ô Britsche Helden,

Wel eer op 't bruiloftsfeest zyn daaden hooren melden;

En nu zyn wondren met uwe oogen aangezien.

De Godtheidt heeft den Heldt geteelt, om hulp te biên

Aan 't onderdrukte volk; om op zyn zegetogten

Den klaauw te korten van verwoede moordtgedrogten;

En, op Alcides spoor, de monsters, wreedt van aardt,

Den kop te kneuzen door de slagen van zyn zwaardt.

Een Koning, door verdienste en hooge waardigheden

Gekroont, zal met meer roem den stoel van 't ryk betreeden,

Dan die, door 't blindt geval verheven, 't volk gebiedt.

't Geluk deelt meest zyn gunst in 't hondert uit, en ziet

Naar deugden noch waardy: maar eeuwig zal Britanje

Verheerlykt blyven door de krooning van Oranje.

Vervolgde zielen, die uit liefde voor 't geloof,

In wildernissen treurt, en laat uw erf ten roof

Aan uw vervolgers, grypt weêr moet in uwe plaagen;

Droogt af de traanen, want de Koning hoort u klaagen.

Hy strydt voor uwe zaak. hy zal uw bittre smart

Verzoeten; blyft getrou, ô zielen, en volhardt

In yver tot de deugdt en godtgewyde altaaren.

Hy zal, verheerlykt met den scepter, 't recht bewaaren

Van 't onvervalscht geloof, en Jesus kruisverbondt.

Zo spreekt de gansche stadt, al 't volk, uit eenen mondt.

Men zendt Gezanten naar de Nederlandtsche stranden.

Die steeken van de kust. men ziet ze spoedig landen.

Zy knielen needrig voor Mariaas voeten neêr,

En nooden haar ten troon te treeden met haar Heer.

Maar 't hart, zo vast verknochtaan Neêrlandts zeven Staaten,

Zo dier verbonden aan de zucht der onderzaaten,

Verzekert van hun trou en ongeveinsde deugdt,

Verzinkt in diepen rou, in 't opgaan van haar vreugdt.

De Vaders wenschen haar eerbiedig heil en zegen.

O Landt, myn hartsvermaak, wy blyven u genegen,

Zo spreekt ze, schoon Britanje ons uit uwe armen rukt.

Ik heb in Neêrlandts Tuin de zoetste vrucht geplukt

Van 't leven, en myn ziel gevoedt met lekkernyen,

My aangenaamer dan de troon of heerschappyen.

Hier heb ik vrolyk ruim tien jaaren doorgebragt,

Van groot en kleen bemint, geviert en hoog geacht.

Hier heb ik onbeschroomt, met opgehevene oogen,

In diepe zuchten, voor d'altaaren my geboogen;

Onthaalt op 't heilig feest met Christus kruisbanket.

Vaart wel, Godts Tolken, leeft, gedenkt ons in 't gebedt.

Bewaakt uw Heilandts Kerk, zyn Bruidt, zo dier verkoren.

En gy, ô Heeren, die, tot Staatbewint geboren,

Den volken wetten geeft, ô Zuilen van den Staat,

Verwacht niet dat de staf en 't purpre troongewaadt,

Hoe schoon voor d'oogen, ooit Mariaas hart zal vleien,

Om haare zinnen van uw vrientschap af te scheien:

Die banden zyn te vast geslingert om 't gemoedt.

Wy blyven u getrou in voor- en tegenspoedt.

De Vaders staan een wyl door 't afscheit opgetogen:

Maar eindlyk spreekt'er een van allen: Godts vermogen,

Grootmagtigste Vorstin, ontsluit u Stuarts troon.

Wy wenschen u gelyk veel zegen met de kroon.

Gy zyt geschapen om dat ryksjuweel te draagen,

En neffens uw Gemaal den last van 't ryk te schraagen.

De Godtheidt heeft uw ziel en leven met een ry

Van deugden opgepronkt, om in de ryksvoogdy,

Gevlochten om een kroon, op 't heerlykst uit te blinken.

Hoe zal uw lofbazuin de wereldt over klinken!

Als gy, doorluchte Vrou, ten zetel opgevoert,

Gewetensdwang, die nu der volken rust ontroert,

Zult drukken op de nek, en kluistren door uw handen

De Troonharpyen, voor uw voet, met yzre banden.

Dan blyft Britanje wel behouden. maar uw volk,

Ons waarde Vaderlandt, aanschout een dikke wolk,

Bezwangert van een reeks verwoede staatorkaanen,

Van verre naderen, tot schrik der onderdaanen.

De Fransche Koning heeft zyn sabel al gewet.

Hy stygt verwoedt te paardt en steekt de moordtrompet.

De Duitsche bodem beeft, geschokt door oorlogstoonen.

De wreetheidt gaat in zwang. men ziet geen kindt verschoonen.

Men ziet de steden door de vlammen afgeweidt.

Dat tuig de Pals, Vorstin, daar ze op haar puinhoop schreit.

Wy vreezen dat dit vier eerlang zal overwaajen,

En Vrankryks legerhaan voor onze muuren kraajen.

De Koning heeft wel eer den vryen Staat verrast,

Zyn ketens, met geweldt, om onze leên gepast.

De lenden bloeden noch door 't snerpen van de slagen:

En eeuwig hadt ons volk de boejen licht gedraagen;

Maar uw beroemde Prins, door onzen noodt gedrukt,

Heeft ons bevreedigt, en de kluisters los gerukt.

Wy wachten weder, in de naderende elenden,

Zyn bystant, om al 't leet van Neêrlandt af te wenden.

Ai laat hem keeren, en verwisselen een wyl,

Ten dienst van 't Vaderlandt, den scepter voor de byl.

Maria zal terwyl Britanjes ryksstaf zwaajen.

Op uwe zorge zal de ryksas zeker draajen.

Uw groote wysheidt, aan den landtgenoot bewust,

Zal vreedtsaam heerschen, en behouden 't volk in rust.

Noch eens, ô Koningin, (indien men 't u mag vergen)

Beweeg den Koning om zyn Vaderlandt te bergen:

Een Vaderlandt, aan zyn geboorte dier verplicht.

Wy zaagen met ons oog dat gadelooze Licht,

Dat door de wereldt schynt met glinsterende straalen,

Verryzen. ja de Staat zal met dien eernaam praalen,

Daar vruchteloos de nydt zyn tanden op verbreekt,

Dat Neêrlandt in zyn schoot een Koning heeft gequeekt.

Een Koning, zo vermaardt; die, op zyn troon gezeten,

De gansche wereldt met zyne armen af zal meeten,

En vullen de bazuin der onvermoeide Faam

Met zegetoonen van onsterfelyken naam.

Zo sprak de gansche Staat, terwyl Maria scheidde,

Van Neêrlandt uit een mondt. de landtgenoot geleidde,

Met traanen in 't gezigt, de nieuwe Koningin

Naar d'oevers. ieder geeft noch blyken van zyn min.

De jongste groet beknelt het hart der Batavieren.

Zy treedt aan boort. de kiel, getooit met ryksbanieren,

Gestreelt door zeeklaroen en trommel, blinkt op 't zout,

Gelyk een hooge berg, uit onwaardeerbaar gout

Geklonken, en verdooft de dagtoorts en haar vonken;

Of strekt een spiegel om Godt Febus op te pronken.

Vrou Thetis, op haar schulp gestegen, ryst om hoog

Ter golven uit, en prest, door 't wenken van haar oog,

De Nimfen van de zee, en alle Watergoden.

Ga heen, zo zegtze, volg, ô Triton, myn geboden.

Begeef u spoedig naar de kust van Brittenlandt,

Daar 
Wilhem
 't ryk gebiedt als Koning. steek aan strandt

Uw zeeklaroen, en blaas Mariaas komste in d'ooren

Der onderdaanen uit. die maâr zal elk bekooren.

De Vorst verlangt, en wacht zyn waarde Koningin.

Ga voor. ik volg u met myn Waterhofgezin.

Ik wil Mariaas vloot geleiden door de stroomen.

Zy heeft op dezen togt voor geen gevaar te schroomen.

Ik zal ze stuuren met myne armen naar de ree.

Zo spreekt de Zeenimf. en Godt Triton bruischt door zee,

Op 't hoog bevel. hy klooft de golven met zyn wagen,

En twee Dolfynen, voor zyn wateras geslagen.

Zo dra de Zeeherout, met ongewoon geluidt,

Zyn krommen horen steekt, wiens klank op d'oevers stuit,

En bromt in 't oor van 't volk; vliegt ieder naar de stranden;

Om voor de Koningin te knielen onder 't landen.

Wel eer viel 't scheiden bang van zulk een dierbaar Pandt.

Nu baart de weêrkomst vreugde in ieders ingewandt.

Men klimt op 't krytgebergt'. men staroogt op de baaren.

Maria toeft te lang. een schreeut'er uit de schaaren:

O medeburgers, zyt getroost, houdt moedt, aanschout

Met my de vloot van verre aanstuiven over 't zout.

Ik kan, indien 't me lust, de witte doeken tellen,

En zo veel schepen, als de Koningin verzellen.

Ik heb een zeemans oog, en van myn kindtsheidt af

De zee doorkruist, ten dienst van Stuarts waterstaf.

Ik wierdt wel eer geprest van Kromwels twistgenoten,

En, tegens wil en dank; gewurpen op de vlooten.

'k Heb onder Karels vlag d'Oranje zeebanier,

Die 't recht bepleitte van den vryen Batavier,

Tot viermaal achter een bevochten. laat ons leeren

Uit deze ervarentheidt, hoe d'aardsche zaaken keeren.

Hy, die wel eer dit ryk kloekmoedig heeft bestreên,

Gespt nu, tot heil van 't volk, de wapens aan de leên.

Die dappre vyandt, eer zo vreeslyk in onze oogen,

Wordt onze grootste vriendt, en redt, uit mededogen,

In zulken hoogen noodt, den veegen onderdaan.

Zo spreekt de zeegezel, en ieder hoort hem aan.

Elk ziet, terwyl hy wyst van verre naar de kielen.

't Gejuich en handgeklap van zo veel duizent zielen

Verspreidt zich over zee. de Teemsvoogdes verlaat

Haar waterhof, en komt in 't plegtig stroomgewaadt

Te voorschyn, op 't gerucht, gevolgt van Teemsnajaden,

Die vrolyk om haar koets in 't stille water baaden.

Zy recht de leden op den wagen overendt:

En spreekt: my zyn de reên van uwe vreugdt bekent,

O burgers, gy verwacht de Koningin der Vrouwen.

Uw oog verlangt om 't oog van uw Vorstin t'aanschouwen.

Zy naakt. gy zult ze haast geleiden naar 't paleis.

De Windt- en Watergodt begunstigen haar reis.

Gy zult, door haar beschermt, uw onheil haast vergeeten.

Zy heeft zo menigwerf, met oogen, root bekreeten,

Uw ramp betreurt. gy zult de tekenen van smart

Noch leezen in 't gezigt. uw onheil trof haar hart.

Vliegt hene, en meldt haar komst den Vorst, die vol verlangen,

Zyn waarde Koningin in d'armen tracht t'ontfangen.

Men vondt nooit grooter trou, noch liefde, meer volmaakt,

Dan in dit Vorstlyk paar. zy zwygt. de vloot genaakt.

Men werpt het anker voor den oever van Britanje.

De Koningin vertoont zich boven op 't Kampanje.

d'Aaloudheidt heeft wel eer verdicht, dat Citheré,

Volmaakt van wezen, quam te voorschyn uit de zee,

En op een schulptroon dreef te Ciprus aan de stranden.

Hier ziet men aan de kust een grooter Schoonheidt landen;

Een pronkbeeldt der Natuur. elk groet de groote Vrou,

En werpt zich neêr in 't stof. men zweert haar liefde en trou.

Lang leef de Koningin. zo schreeuwen duizent menschen.

De bergen dreunen op 't geluidt der zegenwenschen.

Zo vaart Maria voort in 't midden van 't gewoel.

Haar vaderlyke stadt, de Britsche Koningsstoel,

Vertoont zich in 't verschiet. haar boezem wordt bewogen.

De traanen vloejen, op 't aanschouwen, uit haare oogen.

Haar ziel gedenkt aan 't leet der vroome burgery.

De kerkvervolging, en haar vaders tiranny

Ontstellen haar gemoedt. zo rydt ze binnen Londen,

Met traanen in 't gezigt. de stoet, voor af gezonden,

De bloem van 't Hofgezin, ontfangt de Koningin.

De Koning zelf verwacht zyn waarde Gemaalin

In 't vorstelyk paleis. hy valt haar om de leden.

Zyt welkom, zegt de Vorst, gy zult den troon betreeden,

O Goddelyke Vrou. de landtplaag legt gevelt.

Ik heb der volken recht, en 't waar geloof herstelt,

En, door Godts arm gesterkt, de zege wechgedraagen.

Hoe zal de wereldt van uwe overwinning waagen,

Zo spreekt de Ryksvorstin. juich, juich, ô Engelandt!

Myn 
Wilhem
 heeft uw recht verdedigt door zyn handt.

Maar sta my toe, ô Prins, dat ik om d'ongelukken,

En Vaders rampen, die myne ingewanden drukken,

Mag treuren, eer myn handt zyn gulden scepter zwaait.

O Vader, hoe is 't radt van uw geluk gedraait!

Uw blinde kerkdrift, Vorst, verwekte u deze plaagen.

Wy zullen, maar met smerte, uw troonjuweelen draagen.

Hoe kan het menschdom Godts Voorzienigheidt weêrstaan,

Die biedt ons, voor 't belang der Kerk, de Rykskroonaan.

Ik moet dat Heiligdom behoên: niets raakt my nader.

Ik heersche als Koningin, maar diene u als myn Vader.

En viere u, als myn Vorst, myn Opperhoofdt, en Heer.

My leert de kinderpligt dat ik myn vader eer'.

En gy, ô Londen, daar ik 't eerste licht aanschoude,

Myn kintsche dagen sleet, en met myn 
Wilhem
 troude

Voor 't heilig echtaltaar, uit kuische minnebrandt:

O Vorstelyke Wieg, ô Stadt, ô Vaderlandt,

Ai belg u niet, dat ik, voor 't oog der onderdaanen,

Den koninklyken Stoel besproeje met myn traanen,

En 't leet herdenke van myn Vorstelyk geslacht.

Myn Grootvaâr wierdt wel eer moordtdaadig omgebragt.

Myn Vaders doling heeft hem van den troon gestooten:

En 't geen des hemels raadt heeft over ons beslooten,

Is heden onbekent. het wisselbaar Geval

Bespot al 't sterflyk volk, maar Grooten boven al.

En gy, myn Prins, laat ons volharden in gebeden,

En voor de waare kerk steets waaken hier beneden,

Godtvruchtig leeven naar zyn wet, en 't aardtsche lot

Opdraagen aan 't besluit van dien getrouwen Godt.

Hier zwygt de vroome Vrou. ô voorbeeldt der Vorstinnen,

Zo antwoordt haar de Vorst, hoe zal u 't ryk beminnen!

Hoe zal 't gemeene best, der volken heil en vreugdt

Voorspoedig groejen door uw godtsvrucht en uw deugdt.

Laat nu de bitsche Nydt myn heerschappy belaagen,

Uw koninklyken staat begrimmen: 'k vrees geen plaagen.

Alleen uw vroomheidt, die Godts oog van boven ziet,

Verzekert ons in dit gevaarlyk ryksgebiet.

Geen trotse weêrparty noch muiter zal ons deeren.

Wy heerschen voor 't geloof. wy zullen triomfeeren,

En onze vyanden verdelgen. ik verlaat

My op uw deugden, en Gods hulp, in dezen staat.

Maar wil ons 't ongeluk, ô Koningin, bestryden:

Wy zullen, wel getroost, voor Kerk en vryheidt lyden.

Ja sneeven voor 't Altaar. zo zal Godts groote Zoon

Ons kroonen in zyn ryk met een volmaakter kroon.

Hoe staat de Ridderschap verrukt en opgetoogen,

Door 't deugtsaam onderhoudt. de hoofsche Juffers droogen

De traanen van haar wang. elk voelt haar hart geraakt.

't Gezelschap scheidt van een. de tydt van rust genaakt.

Straks wordt de plegtigheidt bereidt naar d'oude wetten,

Om 't Vorstelyke Paar de kroon op 't hoofdt te zetten.

Men treedt eerbiedig naar den tempel, in 't gewoel

Van duizent schaaren; daar de koninklyke stoel,

Met diamant versiert, zo heerlyk blinkt in d'oogen;

En onbeweegbaar rust op twee paar marmre boogen.

Het Hofgezin verschynt in 't prachtig feestgewaadt.

Men ziet de Ridderschap, de Grooten, en den Raadt

Van 't Brittenlandtsche ryk, versiert met stasikleeden,

Langs d'opgepronkte straat, en vloertapyten treeden.

Men voert de tekens van het ryk, de goude kroon,

Den koninklyken staf, voor 't oog van 't volk, ten toon.

De Koussebandt verbeeldt de Ridderlyke waarde.

Het heilig Parkement, dat Godts gebodt verklaarde,

Wel eer beschreven door Profeeten uit zyn mondt,

Dat vaste zegel van 't genade- en vreê-verbondt,

Wordt door den Bisschop langs de wegen omgedraagen.

Een anders vuist besluit den Kruiskelk, door 't behagen

Van d'Oppermajesteit gevult met Christus bloet.

Elk munt op 't heerlykst uit in 't midden van zyn stoet.

De straaten krielen van trompetters en tamboeren.

Men ziet'er 't zwaardt van Staat, en andre wapens voeren.

Daar stapt Vorst 
Wilhem
, met 
Maria
, zy aan zy,

Naar 't hooge tempelkoor, om 't recht der heerschappy

t'Aanvaarden, in 't gezigt der juichende gemeente.

't Gehemelte, bezaait met peerlen en gesteente,

Zo kunstig geborduurt door d'eedle maagdeschaar,

Bedekt de kruinen van het koninklyke Paar.

Zo streeft de Hofsleep voort, en naakt allenks den tempel.

De Godtsdienst zelf verwacht den Koning aan den drempel,

Verwelkomt met een kus de koninklyke Vrou,

En spreekt: zyt welkom in myn heilig kerkgebou,

Doorluchte zielen, die myn rechten zult verweeren,

Van myn vervolgers. en bestryders triomfeeren.

Hun onderneming zal door u in rook vergaan.

Hier stak de Godtheidt zelf uw bruiloftsfakkel aan;

Verknocht, om mynent wil, uw harten voor d'altaaren;

Om Jesus Heiligdom, in 't midden der gevaaren,

Te rukken uit den muil van 't woedende ongediert.

Wy hebben eer met vreugdt dien grooten dag geviert:

Dien dag, zo heilzaam voor de waare Kruisgenooten.

Nu zietmen 't gansche ryk, al d'Edelliên en Grooten,

De Britsche burgery, den Raadt, de Ridderschap

Den tempel naderen, met vrolyk handtgeklap,

Om u den scepter en de rykskroon op te draagen.

Maar gy, ô Koning, moet noch worstlen met de plaagen;

En hebt voor eerst geen rust te wachten op uw troon.

Gy moet noch menigwerf langs 't veldt, bezaait met doôn,

Op 't moedig oorlogsros, voor myne vryheidt draaven,

En in uw Koningsstaat voor myne altaaren slaaven.

Gy zult de veldtrivier met uw doorluchtig bloet

Bepurperen, ô Vorst. ik hoor uw oorlogsstoet

En helden, door uw wondt getroffen, deerlyk klaagen;

Den vyandt schreeuwen: juicht, Oranje legt verslagen.

Maar neen, hy lach vry om uw ingebeelde doodt.

De Godtheidt zal uw ziel behouden in den noodt,

En om myn kerkbelang en 't ryk uw dagen lengen.

Zy zal geen laagen noch verradery gehengen,

Maar u bevryden op uw zetel voor 't geweldt.

Dit heeft Godts Waarmondt, zyn Orakel, my gespelt.

Ik melde aan u 't geheim, in 's hemels Raadt beslooten.

Zo spreekt de Godtsdienst, en geleidt de Troongenooten,

In 't midden van 't gejuich, naar 't heilig kerkaltaar.

Men galmt den lofzang uit. men roept in 't openbaar

Den Opperkoning aan, wiens Goddelyk vermogen

De grootste Vorsten kan verneedren of verhoogen:

Die 't aardtsche Godendom, verheerlykt met de kroon,

Leert vreedtsaam heerschen, naar zyn wetten en geboôn.

Zo trekt men 't vorstlyk Paar, na 't einde der gebeden,

Het purpre troongewaadt, den ryksrok, aan de leden.

d'Aardtsbisschop kroont de kruin, en biedt den scepter aan.

Nu schreeut de gansche schaar: uw ryk moet eeuwig staan.

Leef lang, 
Maria
! leef, ô 
Wilhem
, voor Britanje!

Zo bloei de Roos in 't veldt van 't schaduwryke Oranje.

Gy, die den kroondag viert, en juicht, aanschout met my

Den Hofstoet, die zich voegt aan Koning 
Wilhems
 zy,

Door d'Oppermajesteit gezonden naar beneden.

Men ziet Godtvruchtigheidt zyn rechte hand bekleden.

De deugdt vertoont zich in haar aangezigt. zy waakt

Voor 't heilig offervier, dat op het altaar blaakt.

Haar volgt Gerechtigheidt, wel schoon, maar blindt van oogen;

Zy loont miltdadig, of straft zonder mededogen.

Zy schenkt haar evenaar en degen aan den Vorst.

De Vrientschap staat'er by, zy toont in d'ope borst

Haar hart, zo vreedtsaam, maar voor Veinzery gesloten,

Aan 't oog van 't Hofgezin, en alle Feestgenooten.

Miltdadigheidt (de deugdt, die Koningen in Goôn

Herschept) vertoont zich naast de Liefde by den troon.

Ter slinke zyde praalt de Dapperheidt in 't wapen,

Met Zorg en Wakkerheidt, wier oogen nimmer slaapen.

Staatkunde en Krygsbeleidt verzellen dezen Stoet.

Met zulk een Hofgevolg betreedt Oranjes voet

De trappen van den troon. nu vluchten alle plaagen.

Hier legt de Woede voor den zetel neergeslagen,

De Zieldwang aan den voet van 't hooge altaar gevelt.

De breidel knelt den muil van 't overheert Geweldt.

De Vryheidt duwt haar speer het monster in de lenden.

O Heerlyk schoutoneel! hoe zal uw lyden enden,

Gelukkig Engelandt! de nacht van rou verdwynt

Voor 't heldre vreugdelicht, dat aan uw hemel schynt.

Zo schuimt de zon de lucht van donkre regenvlaagen;

En pronkt, met grooter glans verheerlykt, op haar wagen,

Na donderbuien en orkaanen. mensch en vee

Herleeven. veldtgewas en kruiden, in een zee

Verdronken, ryzen door de koesterende straalen.

ô Zegenryke dag! wie kan al 't heil verhaalen,

Dat uw geboorte teelt voor gansch Euroope? ô tydt!

Die zo veel vreugden queekt, in weêrwil van den nydt.

Zyt driemaal wellekoom, ô kroonfeest, waardt te vieren!

Gy sluit al 't Nachtgespuis, bekleedt met moordtbanieren,

En helsche wapenen, gesmeedt in 's afgrondts poel,

Met yzre boejen aan den koninklyken stoel.

Gy Vorsten, die wel eer de rykskroon hebt gedragen,

En wetten gaaft aan 't volk in uw beroemde dagen,

Maar moede en uitgeleeft in dezen tempel rust,

Ontwaakt op 't feestgeluit. en gy, die eer, met lust

En onvermoeiden vlyt, de Britsche kerk bewaakte,

Als Jesus Priesterin, rys uit den slaap, volmaakte,

Beroemde Elizabeth; ô trouwe Voedtstervrou

Van 't waare kruisgeloof, uw zielsvermaak, aanschou

Uw allerwaardtste pandt, door Jakobs haat bestreden,

Vervolgt, versmaadt, verdrukt, en tegens recht en reden

Mishandelt, door de vuist van Neêrlandts Oorlogsheldt,

En Godts Voorzienigheidt in 't Britsche ryk herstelt.

Een helsche Kerkplaag zocht den tempel om te wroeten;

Maar legt door 't vier van wraak gebliksemt voor zyn voeten.

Gelei den Koning, die den Britschen troon betreedt,

Verheerlykt met den staf, en 't vorstelyke kleedt,

Begroet van duizenden, die op zyn bystandt hoopen.

Bedriege ik my? of barst de marmre grafzerk open?

ô Neen, zy gaapt, ik zie Elizabeth in 't licht,

De wangen bleek en naar weêr bloozen op 't gezigt.

Slaap nu geruster in uw onderaardtsche woning,

Geloofbeschermster, na 't aanschouwen van de kroning.

En gy, Maria, die, verheerlykt, voor 't gezigt

Van uwen Heilandt juicht in 't eeuwigschynent licht,

Verwaardig u, ô Ziel, uit Godts verheve zaalen

Dit Feest t'aanschouwen; laat uwe oogen nederdaalen.

Gy hebt den Koning zelf gedraagen onder 't hart.

Gy zaagt den dageraat zyns levens, tot uw smart,

Door dikke nevelen van haat en nydt ontluistert;

Die heldre Morgenzon door smaadt en hoon verduistert,

En vroege straalen haast door Afgunst uitgedooft.

Begroet hem nu, maar met uw Vaders kroon op 't hoofdt:

Die schittert van zyn kruin met Goddelyke glanssen.

Zo klimt dat groote Licht op d'allerhoogste transsen,

En breekt door onweerwolk, en duistre dampen heên;

En koestert met zyn gloedt de zielen hier beneên.

Einde van 't eerste Deel.



Aan den Lezer.

Zie hier, goedgunstige lezer, de voldoeninge myner beloften, het vervolg van myn Heldendicht, en de daaden van den grootmagtigsten Monarch, Wilhem den derden, tot de vrede, in het jaar 1697 te Ryswyk geslooten, beschreeven. Lang schyne dat vruchtbaar vredelicht, tot heil van Staat en Kerk, en voorspoed der ingezetenen, aan onzen hemel: maer indien het nootlot den gekerkerden Mars mogt ontsluiten, en de verzoende Vorsten tegens den anderen weder in vyantschap ontsteeken, dat God verhoede! ben ik van meninge in een derde deel, de heldentogten van den koninklyken Veldheer te volgen. Neem genoegen, en vaar wel!



Verklaring Van de Print voor 't Vde Boek.

De Nimf der Boyne voert den Britschen Vorst ten toon,

Na Jakobs nederlaage, op haaren waterwagen.

Twee steuren klooven 't nat, in 't stroomgareel geslagen.

De koninklyke kruin pronkt met de zegekroon;

De Nimf met waterlis. de God der Iersche baaren

Vereert een broeinest met ysvooglen opgevult

Voor 't Schip waar op de Leeuw van Nassau moedig brult.

Het vischnet dekt zyn lyf, en d'oesterschulp zyn haaren.

Hy voert Sint Joris in zyn watervat. op 't veld

Legt d'oude Schomberg aan de Boyne neêrgeslagen.

Men ziet den zoon by 't lyk zyn vaders dood beklaagen.

De Vlietmaagd wascht en droogt de wonden van den Held.

Een Triton blaast uit zee de koninklyke daaden,

En 't lyfgevaar. hy toont een kogel, zwaar van wigt;

Terwyl zyn makker zich verwondert op 't gezigt.

De tent van Jakob pronkt met beeldwerk en sieraaden,

Door 't Roomsche bygeloof gesticht: maar 't wraakgeweer,

Geklonken in de vuist des Engels, houwt altaaren,

Gekapte Paapen, en 't gespuis der wichelaaren,

Met wykruik, offerkelk, en wierookvaten neêr.

Het heir der Britten sloopt de legerplaats der Ieren;

Daar Vrankryks stander duikt voor

Wilhems

krygsbanieren.

Wilhem de III. Vyfde boek.

MYn Zangnimf, die wel eer de vaanen van Oranje

Op Neêrlands bodem volgde, of d'oevers van Britanje

Door 't bruisschen van de zee genaakte met een vloot

Vol helden, om al 't ryk te bergen in den nood:

Zy, die den Held geleidde op Stuarts goude troonen

Met Englands Erfprinses, verheft weêr hooger toonen;

Nu zy de daaden van een Koning, die door 't zwaard

Het recht van 't volk herstelt, verdedigt en bewaart,

In heldendicht voor 't oor van Neêrland op zal zingen.

Euroop, gezolt, geschokt door staatveranderingen,

Door wisselvalligheên des nootlots steets geplaagt,

En van de Twistharpy in 't ingewand geknaagt,

(Dat tuigen d'oevers en de rootgeverfde baaren,

Met bloed bepurpert van ontelbre waterschaaren:

Dat melden vestingen en steden, die op 't puin

Den val betreuren van haar neêrgestorte kruin)

Verwekt myn Klio stof en rekt haar heldenzangen.

Vaar voort dan, volg den Held, de Toevlucht en 't Verlangen

Van 't afgestreên Euroop, den Temmer van 't geweld,

Den Heiland van Britanje in 't rookende oorlogsveld.

Gelei zyn stormgevaarte in 't dondren op de schanssen,

In 't beuken van den muur en d'opgeworpe transsen:

Verzel de bliksems van zyn zwangere metaal

In 't bloedig veldgevecht, daar 't glinsterende staal

De bekkeneelen kneust der strydende soldaaten,

En blutst de schilden en den rug der harnasplaaten;

Tot daar de Krygsvoogdes Bellone raakt aan band,

En Mars in boeijen word geklonken door zyn hand,

En volgt, schoorvoetende, met neêrgeslagene oogen,

Zyn zegewagen door ontelbre marmre boogen

En eerepoorten, voor de dierbre Vreê gesticht;

Terwyl al 't nachtgespuis voor haare vaanen zwicht.

O Vaderlanders, ô beroemde Batavieren,

Zo dier verbonden aan d'Oranje veldbanieren;

En gy, ô Britten, die, verlost van 't slaafs geweld,

Uw recht en godsdienst ziet herleeven door den Held,

Begunstigt myn gedicht! doorluchte nagebuuren,

Laat alle uw oevers, die de Noordsche golven schuuren,

En 't witte krijtgebergt dat vader Nereus groet,

Wanneer zyn zeegespan? omsingelt met zyn stoet,

De sleep der Watergoôn, en zwemmende Najaden,

De bruine baaren klooft, op 't maatgezang der daaden

Van dezen Oorlogsgod, den Atlas van uw' troon,

Eerbiedig schaatren en weêrgalmen op myn toon!

De Koning Jakob, die zyn vorstelyke staaten,

Het Britsche ryksgezag, lafhertig had verlaaten,

Was met een klein gevolg aan Vrankryks kust geland.

De groote Lodewyk ontfangt den eedtverwant,

Den medestander van zyn zaak, met alle blyken

En tekenen van eere en achting in zyn ryken.

Uw ongeval, zo spreekt de Fransche Vorst, uw smert,

Doorluchte Troongenoot en Broeder, treft myn hert:

Ik hoorde, doch met leet, uw rampen, die my drukken:

Maar schoon het nootlot ons bestormt met ongelukken,

Het voegt geen eedle ziel te suffen in dien nood;

O neen een moedig held, beleedigt, schroomt geen dood,

Maar waagt zyn leven om zich van dien hoon te wreeken.

Ik zal u hulpzaam zyn: myn trou is u gebleeken

Myn heir, myn oorlogsvloot, myn geld, myn onderdaan,

De bloem van Vrankryks volk biede ik u willig aan.

Wy zullen u de kroon weêr drukken op uw haaren;

En dwingen 't Britsche volk, door magt van oorlogsschaaren,

Om snel te vliegen op uw wenken en geboôn:

Dat zweere ik by myn staf, myn zetel en myn kroon.

Verlaat u op myn woord, myne eeden en myn degen.

Maar laat ons t'zamen raad in zulk een voorval pleegen,

En scherpen ons vernuft. 't gewigt van deze zaak

Eischt keurig overleg. ik vlam met u op wraak.

Wy moeten u voor eerst weêr op den rykstroon voeren,

En straffen die de rust van uw gebied ontroeren,

Rebellen, die, door twist en ongehoorzaamheid,

Zich schuldig maaken aan gequetste Majesteit.

Onze aanslag is door hen gestuit: zy zullen lyden,

En wy vereenigt voor de kerk van Rome stryden.

Gy ziet, ô Broeder, dat Europe, aan allen kant

Gebliksemt, door de vlam der oorlogstoortsen brand.

Myn Heirvoogd zegepraalt in Duitschland, daar de steden

En sterke vestingen, met recht en reên bestreden,

De wapens kussen, en zich buigen voor myn magt.

'k Heb onder 't Fransch gebied alreê de Palts gebragt.

Nu trekt myn leger op om Neêrland aan te vallen.

Het stormgevaarte dreigt vorst Karels hooge wallen,

Die Don Antonio als Opperhoofd bewaakt,

Gesterkt met Hollands magt. hou moed; de tyd genaakt,

Vervolgde Vorst, dat ik uw zaaken zal herstellen,

En door myn sabel uw bestryders nedervellen.

Stel u gerust; myn hof, myn vorstelyk paleis

Verstrekke uw toevlucht in den nood. ik zal naar eisch,

Gelyk 't een Koning voegt, uw Majesteit onthaalen,

Uw hert vervrolyken en streelen in myn zaalen,

En trachten 't kroonverlies te bannen uit uw zin.

Gy zyt my welkoom met uw Prins en Koningin.

Uw edelmoedigheid, zegt Jakob, verft myn kaaken,

Grootmagtig Koning, die, van heilig vuur aan 't blaaken,

De Roomsche kerk beschermt door wapens en beleid:

De Faam heeft lang uw lof door 't aartryk uitgebreid;

Gy stort uw vyand als een bliksem op de lenden,

Wanneer gy draaft aan't hoofd der strydende oorlogsbenden.

Wat sterkte beeft niet voor uw stormgeweld? wat muur

Word niet verslonden door uw alverterend vuur?

Gy blyft onsterflyk, Prins, door duizend groote daaden:

Maar boven al uw deugd versiert uw laurebladen.

Uw yver, die zo trou ons heiligdom verweert:

Uw zuiver kerkgeloof, dat ketteryen keert,

En arbeid om dat kaf te wannen uit uw steden,

Tot schrik van 't ongeloof: uw zuivere gebeden

Voor 't Roomsche kruisaltaar: uw edelmoedigheid,

Uw mededogen, dat voor 't recht der volken pleit,

En schenkt den vluchteling uw prachtig hof tot woning;

Zyn waare tekens van den Christelyksten Koning;

Een eernaam eigen aan den grooten Lodewyk.

Een Godheid heeft my zelf gezonden naar uw ryk.

Hoe zal myn dankbaar hert, ô voorbeeld aller helden,

Uw gunst erkennen, en uw weldoen weêr vergelden!

Gy bergt my in den nood met gemalin en zoon.

Maar wat vermag, helaas, een Koning zonder kroon?

Hier zwygt de Britsche Vorst; terwyl de Fransche heeren,

De Prinssen van het bloed, hem, als hun Koning, eeren,

Met al zyn hofgevolg, door Lodewyks geboôn.

Nu wordge, ô Jakob, na 't verlaaten van den troon,

Onthaalt in 't Fransche ryk, verheerlykt door kasteelen,

Door hoofdgebouwen, die 't gezigt der volken streelen,

En hofpaleizen, van Vorst Lodewyk gesticht.

De zaalen melden wat haar bouheer heeft verricht.

De kunst vertoond alom zyn staat- en oorlogszaaken,

Gemaalt op doeken, die van goud en zilver blaaken.

Daar ziet men 't borstbeeld van den Koning op 't panneel,

Als Alexander door Apelles kunstpenseel,

Naar 't leven afgebeeld, gehult met laurekranssen;

De zon beschijnt zyn kruin met schitterende glanssen.

Hier draaft hy voor zyn heir op 't moedig oorlogspaard

In 't blinkend krygsgewaad met uitgetogen zwaard.

Gins beukt zyn stormgevaart de rykbemande muuren

En sterke steden van zyn dappre nagebuuren.

Om hoog vertoont de Vorst Apol, die Pithon dood,

De landplaag velt, en rukt de waereld uit dien nood;

Hy rekt de taaje pees vol gramschap met zyn handen,

En jaagt het monsterdier den schicht door d'ingewanden.

Aan d'andere zy verbeelt hy 't Hoofd der Watergoôn,

En zwaait den drytand op zyn schulp, Neptunus troon.

D'ontroerde zee bedaart en legt haar hoogmoed neder.

Eool de Windvoogd dryft eerbiedig op zyn veder

Met al zyn hofgezin; die Koning leest zyn pligt,

En wat hem staat te doen, uit Lodewyks gezigt.

De ryksvloot stuift door zee en ploegt de zoute baaren.

Daar werpt hy, als Jupyn, bestuuwt van Hemelschaaren,

Den bliksem uit zyn vuist; hy rolt den donderkloot,

En treft zyn weêrparty: zo word zyn roem vergroot,

Door 't vleiende penseel der hoofsche kunstenaaren.

De gulde rykstroon rust op marmere pilaaren

In 't midden van de zaal, bezaait met diamant

En eêl gesteente, dat de kamer steekt in brand.

De zetel kraakt van goud: hier zit de Vorst verheven,

Als hy 't Gezantschap, naar 't gebruik, gehoor wil geeven,

Of vreemde Prinssen in zyn heerschappy verwacht.

De milde Rykdom zaait haar kostlykheên en pracht

Door 't koninklyk paleis. het goud bekleed de daken.

De bruid van Tithon siert de roodgeverfde kaaken,

En hult haar vlechten in de tinnen van 't gebou.

Hier schuiltge, ô Jakob, met uw koninklyke vrou,

Dit prachtig hof verbeelt een herberg van de Weelde:

Die hier van tyd tot tyd haar blyde reien teelde:

Een woonplaats van de Vreugd; een hof dat nimmer treurt,

Maar eeuwig vrolykheid voor sufferyen keurt:

Daar Wellust en Vermaak ontsluiten hun toneelen:

Het vleiende muziek der hoofsche maagdekeelen,

Haar zoete toeverzang en vriendelyke toon

Verzetten hier den rou om 't derven van uw kroon.

De dans en 't snaarespel verlustigen de zinnen.

Prinssessen, opgetooit als hemelsche Godinnen,

Verschynen hier ter feest, en dryven door 't paleis

Op vlugge voeten, daar zy volgen naar den eisch

De toonen van de snaar: elk toont om stryd haar gaaven;

Maar laat ons niet te hoog, ô hoofsche poppen, draaven;

Nooit is de kunst volmaakt, 't ontbreekt of hier of daar;

Elks oordeel te voldoen in d'oefening, valt zwaar.

Een Momus zal vol schimps uw dansgebaarden laaken,

Indien hy by geval uw schoenen maar hoort kraaken;

Gelyk hy Venus zelf bespotte op 't feest der Goôn.

Toneelspel streelt hier herte en ooren, dat zo schoon

En heerlyk zich vertoont, en elk met recht moet looven;

Want Vrankryks schouburg gaat alle andre ver te boven.

Hier word de Dichter door Apollo zelf gekroont:

't Zy hy de driften van een blaakend hert vertoont

En leert een minnaars tong de minnewonden klaagen,

Of geestig vryen, om zyn schoone te behaagen:

Die voelt haar ingewand reeds door zyn zucht ontroert.

't Zy hy de Dapperheid op 't hooge schouburg voert;

Of geesselt het gemoed der woedende tirannen;

Of d'Edelmoedigheid in hooggebore mannen

Met grootse vaarzen roemt. maar ach! watschrik ontstelt

De ziel, wanneer een Vorst, een Koning, door 't geweld

Van 't wisselbaar geval, ten spiegel aller Grooten,

Word van den troon gebonst, en in zijn graf gestooten!

Zo sneuvelt Mithridaat, gewond door 't moordgeweer:

En Agamemnon stort in 't bloed voor 't altaar neêr.

Doch 't is onnodig door toneelspel u te leeren,

Hoe 't rad van voorspoed draait, hoe d'aartsche zaaken keeren:

Dat heeft uw levensloop, ô Jakob, afgebeeld,

En gy hebt ook uw rol van Koning uitgespeelt:

Verzet uw troonverlies in deze vreugdezaalen.

Maar laat ons niet, o Nimf, in Vrankrijks hof verdwaalen;

Verstout u niet te ver dat doolpad in te slaan:

Geen Ariadnes draad wyst u den uitweg aan.

Begeef u weer te veld, by 't steeken der trompetten,

By 't roeren van de trom, by 't baldren der musketten,

By 't barsten van 't metaal, en 't knarssen van 't geweer.

Gelei myn wapentoon, ô Vader Febus, leer

Myn Klio naar den eisch den lof der helden maalen,

De wondre daaden van haar Oorlogsman verhaalen.

De Vorsten pleegen raad. de Lelykoning tracht

Prins Jakob weêr in 't ryk te voeren door zyn magt.

Hy mant zyn schepen met de bloem der oorlogslieden

En Grooten van zyn ryk, die Stuart zal gebieden,

Als opperhoofd, in 't veld. de zeeman toont zyn vlyt,

En maakt de zeilen klaar. elk wapent zich ten stryd.

De stranden krielen van matroozen en soldaaten:

Men ziet ze wel gemoed hun vaderland verlaaten.

Zoo gaat het leger t'scheep gemoedigt door de trom.

Vaarwel, zegt Lodewyk, vecht voor ons heiligdom,

Uw recht en kroonbelang; begeef u op de baaren.

Maar laat ons 't offer eerst ontsteeken op d'altaaren,

ô Broeder, en ons heil bevordren door gebeên:

Dan gespen wy te zaam de wapens aan de leên.

Gy moet uw kielen naar de kust van Ierland wenden,

En ik naar Neêrland my begeeven met myn benden.

Vervolg den muiter die uw wetten wederstaat,

Terwyl ik d'oorzaak zal verdelgen van dat quaad.

Zo spreekt de Fransche Vorst, om Jakobs moed t'ontsteeken.

De Vorsten treeden naar den tempel om te smeeken.

De gansche hofsleep volgt, en werpt zich op den grond.

De Bisschop grypt den kelk, geheiligt door zyn mond,

Hy slaat zyne oogen door de kerkzaal heene en weder.

Hy kruist de borst. hy zucht, en knielt eerbiedig neder

Voor 't opgepronkte altaar, waar op 't gekruiste beeld

Van God, den Heiland, rust. de tempelzanger queelt.

Men hoort de kooren op de gallery van boven

Den naam der Heiligen en Jezus moeder looven.

De lofgalm klinkt door 't koor. nu staat de priester op;

Hy keert zich om, en bied den gulden offerkop,

En Christus leden, in 't gewyde goud besloten,

Aan bei de Koningen, gezwore kerkgenooten.

De dienst word eindelyk voltrokken door 't geluid

Van heilig kerkmuziek. men stapt ten tempel uit;

En d'oude Koning maakt zich vaardig met zyn knechten

En lyfwachtbenden om den schoonzoon te bevechten,

En naar het Iersche ryk te zeilen met zyn vloot.

Hy kust voor 't lest den zoon. hy groet zyn echtgenoot:

Terwyl de Koningin met traanen in haare oogen

Hem aanspreekt, door 't vertrek van heur gemaal bewogen.

Doorluchte Prins, doordien het nootlot ons bestryd,

Het woedende ongeluk myn vreugde, uw rust, benyd,

En dwingt u voor ons recht de wapens aan te vatten,

Om voor de ryksvoogdy, de koninklyke schatten,

De kroon, en schepter, ons ontwrongen door geweld,

Uw dierbaar heldenbloed te waagen in het veld,

Moet ik in zulk een staat uw afzyn wel gedoogen:

Gy gaat, maar laat uw hand voor 't lest myn traanen droogen;

Zy zyn getuigen van myn droefheid en verdriet:

En schoon gy my begeeft myn hert verlaat u niet:

Uw ega volgt u met haar zuchten en gebeden:

Vaarwel, betriomfeer de wederwaardigheden,

Ons door de vyantschap van 't nootlot opgelegt:

Vecht voor den godsdienst, voor ons ryksgebied, en 't recht

Van uwen zoon: aanschou de trekken van zyn wezen,

Gy zult het vorstlyk bloed noch uit zyne oogen leezen

Van Stuarts ouden stam, beroemt door deugd en eer:

Hy is uw waare telg en echte zoon, myn Heer.

Hier zwygt de Koningin, zy zucht en droogt haare oogen:

Maar of de mond niet veinst, en waarheid spreekt of logen,

Dat weet d'alziende God, die 't hert der menschen ziet,

En onzen handel uit zyn hemeltroon bespied.

De Vorst begeeft zich naar den oever, daar de schepen,

Gereet om 't oorlogsvolk naar d'Iersche kust te sleepen,

Met volle doeken hem verwachten aan de ree.

Men wind het anker op. de Koning steekt in zee,

Begunstigt van den wind. men ploegt de pekelvelden

En Nereus akkers met een vloot vol oorlogshelden.

De steven bruischt door 't zout, en klooft den Oceaan.

Men zeilt by 't zonnelicht en 't schynen van de maan.

De wakkre vlooteling, begunstigt van de baaren,

Ziet eindelyk de kust van Ierland onder 't vaaren.

Men groet de stranden met een vrolyk krygsgeluit

Van 't klinkende metaal. men werpt het anker uit.

De krygsknecht word ontscheept. men lost de legerpaarden.

De kielen raaken leeg. men plant de veldstandaarden

Op d'oevers van de zee voor 't oog van God Neptuin.

De wederspanneling beklimt de hooge kruin

Van 't Iersche strandgebergte om Jakobs vloot te groeten.

Een ander kust aan zee de koninklyke voeten.

En knielt eerbiedig voor den ouden Stuart neêr.

Men grypt de wapens aan. gansch Ierland, in 't geweer,

Verbind zich door den eedt aan Vrankryks Lelyvaanen.

De Landvoogd Tyrkonel, het hoofd der onderdaanen

Van 't wederspannig ryk, die felle stokebrand

Van 't vinnig landkrakkeel, de kracht, de rechte hand

En stut van 't muitgespuis, door yver aangedreven

Voor 't Roomsche bygeloof, verpand zyn goed en leven

Ten dienst van Stuarts staf: hy arbeid op 't gemoed

Der Iersche Grooten, en vermeerdert Jakobs stoet

Door kuiperyen en beloften van beloning,

Hy roemt den ouden Vorst, en vloekt den nieuwen Koning.

De Roomsche tempelier zet ook zyn krachten by,

En krygt het domme volk door droomen op zyn zy.

't Ontbreekt zyn herssens aan geen vonden, om de zinnen

Van 't bygelovig volk door logentaal te winnen.

Hy vliegt in 't midden van de grimmelende schaar.

Ontwaakt, zo spreekt de paap, de vryheid loopt gevaar

Van ons aaloud geloof, ô Roomsche kerkgezinden,

Ik zat u wonderen verhaalen, hoort myn vrinden.

Zo dra de dageraat het blyde morgenlicht

Aan d'Oosterkimme ontstak, ontsloot ik myn gezigt;

Ik stapte van de koets, en schoot met plegtigheden

Myn heilig misgewaad eerbiedig aan de leden.

'k Begaf my naar de kerk, en knielde voor 't altaar:

Maar wierd een vreemde zaak, terwyl ik bad, gewaar.

Ik heb de Heiligen, ons kerksieraad, zien weenen,

Mariaas beeltenis tot driemaal hooren steenen;

Haar traanen rolden langs myn heilig offerkleed.

Maar 't bleef hier noch niet by: een galm, een naare kreet

Ontroerde 't heiligdom, en klom allengks van onder o wonder!

Naar 't koor: 't gewyde stof, de doodbus klaagde;

De lyken loosden in de graven zucht op zucht.

Ik vloog al bevende uit den tempel op 't gerucht.

Dit voorspook spelt geen goed. de Godsdienst is in lyen.

Bevryd ons Roomsch altaar voor snode ketteryen.

Verdient uw zaligheid door zulk een heilzaam werk.

Bevecht het ongeloof; ja sneuvelt voor de kerk.

Zo weet de wichelaar den mensch in slaap te wiegen,

En door verdichtselen d'onnooslen te bedriegen.

Elk zweert den Koning trou. men houd de steden met

Den Ierschen gunsteling en Vrankryks magt bezet.

Men paait den legerknaap met geld en Fransche schyven,

Om door die zenuwen den moed van 't volk te styven.

Men woelt, men draaft, men werkt, en yvert voor 't belang

Der kerke en Jakobs zaak. men zweert den ondergang

Van 
Wilhem
 en die 't recht verweeren van zyn kroning.

Bestryders van uw Heer, wat reden, wat verschoning

Rechtvaardigt uwe zaak, uw doen, dat elk bespot?

Uw brein besluit het werk, maar d'uitslag hangt van God

En zyn bestiering af: zyn oog bewaakt de vroomen.

De Koning 
Wilhem
 hoeft voor geen gevaar te schroomen;

Een wacht van Engelen bestuuwt dien Oorlogsheld;

Beschut hem voor verraad, voor laagen en geweld:

Zyn kroonrecht rust op 't recht van Gods gewyde altaaren.

Wel aan myn Zangnimf bruisch nu moedig door de baaren

Van Ierlands oevers naar 't gewest van Albion.

Een Godheid prestme voort. hoe heerlyk schynt de zon!

Hoe gunstig blaast de wind in myn gezwolle doeken!

Geen vogel vliegt zo snel. wy moeten 't eiland zoeken,

Waar op de schoone stad van Londen zich vertoont,

Daar 
Wilhem Henrik
 heerscht, door Gods besluit gekroont.

't Gaat wel: gansch Ierland is verdwenen uit myne oogen.

Ik zie Britanjes kust, en duizend zegeboogen,

Eerpoorten en tropeen, van 't volk door 't gansche land,

Ter eere van den Vorst, die 't ryk behield, geplant.

Myn Klio stap aan land, begeef u naar de zaalen

Van 't koninklyk paleis, daar duizend Ridders praalen

In 't blinkende gewaad, hoofdzuilen, die den troon

Van 
Wilhem
 schraagen, en de koninklyke kroon

Hem schonken, om zyn deugd naar waarde te vergelden:

Gy moet de daaden van dien grooten Mavors melden:

Steek, steek de krygstrompet van 't een aan 't andere oord,

Braveer de toonen van de vlugge Faam, vaar voort.

De Koning 
Wilhem
 had gezanten afgezonden,

Om zyn verheffing aan Europe te verkonden:

Elk hoort eerbiedig en verheugt de tyding aan,

En zweert met goed en bloed den Held ten dienst te staan,

En Lodewyks geweld te stuiten door den degen:

Zo schryft men aan den Vorst, en wenscht hem heil en zegen.

Hy bout de gronden van zyn nieuwe heerschappy

Op miltheid, en beloont zyn hofstoet naar waardy.

Hy schenkt eertitelen aan mannen die 't verdienden:

De ryke gift vermeert den aantal zyner vrienden.

Hy neemt door geen geweld het hert der menschen in;

Maar yder pleegt gerust den godsdienst naar zyn zin.

Hy arbeid om den twist te bannen uit de kerken,

En door eendrachtigheid het waar geloof te sterken.

De schattingen, wel eer van Jakob ingestelt,

Om door de beurs van 't volk en 't burgerlyke geld

Zyn snode tiranny te styven in de ryken,

Schaft straks de Koning af. hy doet zyn oordeel blyken

Door 't spreeken in den raad. elk roemt zyn eêl vernuft,

Dat in zo groot gewigt van zaaken nimmer suft,

Maar altyd wakker, door beleid en schrandre vonden,

Zyn zetel voor 't geweld verzekert. duizend monden

Gewaagen van zyn lof. men roept in 't openbaar

Den kryg met Vrankryk uit. men zend de schepen naar

De kusten, om in deez' gevarelyke tyden

Den Franschen onderstant aan Jakob af te snyden;

En Herbert word die last, als zeevoogd, opgelegt:

De Ryksraad vischt naar geld en middelen, om 't recht

En 't Britsche kerkgeloof door wapens te verweeren.

Men rust de vlooten uit op 't koninklyk begeeren,

Om zich te voegen by den strydbren Batavier,

En trou vereenigt door die dubble zeebanier

De rust van ryk en staat in 't kruissen op de baaren,

Ten trots van Lodewyk, kloekmoedig te bewaaren.

De Schotsche landgenoot, zo strydig in 't begin,

Verklaart zich ook in 't einde, en haalt den Koning in.

De muiter, die den Vorst tracht tegens 't hoofd te stooten,

Betreurt zyn wrevel, in den kerker opgeslooten.

Het achterdenken wyst de trou of ontrou aan,

En leert recht tasten hoe de burgerpolssen slaan:

Want Jakob had in 't ryk veel vrienden nagelaaten,

Zyn eensgezinden, die den waren godsdienst haatten:

Zyn gunsteling brout noch in 't heimelyk verraad.

't Bedrog, zo listig, momt het vyandlyk gelaat

Met schyn van vrientschap, om zyn boosheid te verrichten,

Maar 't schrander oordeel werkt om 't masker af te lichten.

De schennis word ontdekt. het quaad ontfangt zyn straf,

En schopt, in plaats van loon, den meester in zyn graf.

Een ander slingert aan een galgkoorde, onbegraven,

Gebraden in de zon, tot spys van gier en raven:

Maar die zyn schuld bekent, en zich ter aarde buigt,

Door 
Wilhems
 deugden van zyn schelmstuk overtuigt,

En voor den Koning zich verklaart, behoud zyn leven:

Zyn zachte geest schept lust in feilen te vergeeven.

Zo stuitmen 't ryksgeweld, en alles raakt in rust.

De gloed van staatgeschil word door den tyd gebluscht.

De Vorst besluit in 't einde aan 't hoofd der oorlogsknechten,

In 't wederspannig ryk te stryden voor zyn rechten:

De schrandre geest heeft lang ten dienst van staat, van kerk

En burgerheil geslaaft; nu zoekt zyn sabel werk:

De nood vereischt zyn hulp. men kan 't geweld niet keeren.

De ryksrebellen, die vorst Jakobs wreetheid eeren,

Vermeerdren in getal. het oproer groeit gezwind:

Gelyk de Noordzee, die, geslingert van den wind,

In eenen oogenblik met opgezwolle baaren

Tot aan 't gesternte ryst, tot schrik der waterschaaren.

Hier dient geen tyd verzuimt. het leger wacht den Held:

De zaak word door zyn komste en byzyn best herstelt:

Hy groet de Koningin: hy spreekt de Britsche Raaden:

De Vaders, in 't gemoed van droefheid overladen

Om 't hachchelyk vertrek, een optogt vol gevaar,

Staan wel zyn aanslag toe, maar elks gezigt staat naar:

De vrees ontroert den geest: het waagen van zyn leven,

De ziel van 't gansche ryk, doet yders leden beeven.

Gemeente en Adel zucht. Maria boven al

Besterft, haar boezem klopt, beducht voor ongeval.

Wie hoort haar leste rede en afscheid onbewogen?

Wie ziet den jongsten kus, en blyft hier droog van oogen?

Gy gespt de wapens aan, zo spreekt de groote Vrou,

Gy gaat dan weêr ten stryd, en laat my hier in rou.

O koninklyke staat, ô hooge waardigheden,

Hoe word uw rust ontrust, uw luister steets bestreden

Van 't nydig nootlot, dat ons vorstelyk geslacht,

Gelyk een schaduw, volgt! de kroon, zo hoog geacht,

Zo dierbaar in ons oog, valt lastig om te draagen.

Een hooggesticht paleis moet worstlen met de plaagen

Der felle winden; daar een laage boumans hut

De luchtorkaanen trotst, voor 't stormgeweld beschut.

Vergeefme, waarde Prins, indien ik, tot een teken

Van ongeveinsde min, in zuchten uit moet breeken.

De klagten, die men loost verlichten ons gemoed:

Gy wapent u voor 't volk, maar waagt uw eigen bloed.

Ach, mogt ik, neffens u op 't moedig ros gestegen,

't Geweld bevechten, of, begunstigt door Gods zegen,

De lauren aan uw zy wegdraagen uit den slag,

En deelen in uw roem op dien gewenschten dag!

Vergunme dat ik zelf aan 't hoofd der lyftrouwanten

Uw lyf bescherme voor 't gevaar aan alle kanten

Van 't rookende oorlogsperk: maar word uw borst door 't staal

Getroffen, of door 't loot van 't dodelyk metaal;

Dan zal ik, in 't gezigt van alle uw ruitervaanen,

Uw wonden zuiveren door 't plengen van myn traanen,

En op uw legerkoets verbinden met myn hand:

Myn hert, zo vast verknocht aan 't uwe door den band

Van 't huuwlyk, en den knoop der liefde, kan niet scheiden:

Maar mag ik u, myn lief, in 't vechtperk niet geleiden,

Vergun my eene beê, hebt gy my ooit bemint:

Denk dat ik ben uw vrou, maar Koning Jakobs kind:

Ik vrees voor uw gevaar en 't vaderlyke leven:

Gy moet in dezen staat my blyk van liefde geeven:

Verschoon u zelven doch, myn Prins, en Stuarts bloed:

Natuur en huuwlyksmin ontrusten myn gemoed:

Indien ik u verloor ik zou myn boezem scheuren,

En, zo myn vader bleef in 't stryden, eeuwig treuren:

Maak dat ik geen van beî beklaage in zulk een nood:

Draag voor myn vader zorg, en geef u niet te bloot.

Stel u gerust, zo spreekt de Koning, staak uw klagten.

Het vorstelyke woord speelt noch door myn gedachten,

Dat ik u gaf, eer 't lot ons voerde op Stuarts troon;

Toen zwoer ik by myn staf, nu zweere ik by myn kroon:

Ik zal uw vaders ziel behouden, kan 't geschieden.

Gy ondertusschen zult, als Ryksvoogdes, gebieden

Met negen Raaden, door beleid en geest vermaard:

Winchester, Devonshiere, en Danby, trou van aard,

Penbroke, en Nottingham, en Monmouth, braave mannen,

Die zullen onder u den hoogen ryksraad spannen,

Met Lowther, Russel, en Marleborough, al t'zaam

Pilaaren van myn troon, my waard en aangenaam.

Zy zullen ongeveinst u trou en bystant zweeren,

In nood beschermen, en de rust van 't volk verweeren,

Het recht handhaven, en 't geloof, ons waardste pand,

Voor 't Roomsche kerkgeweld beschermen door verstand.

Vaar wel myn tweede ziel: de Goddelyke zegen

Besproeije dit gewest, gelyk een vruchtbre regen,

Op dat de kerke en 't ryk gewenschte spruiten schiet:

Gods geest geleide uw geest, terwyl gy 't volk gebied:

Zo moet door zyn besluit myn degen zegepraalen,

Myn vyands hoogmoed voor zyn almagt nederdaalen,

En ik, weêrkeerende na 't einde van myn reis,

Maria welvernoegt omhelzen in 't paleis.

Zo scheid de vroome Vorst, geleid van Britsche Grooten,

Krygshoofden, Edelliên, manhafte togtgenooten,

Trouwanten en staffiers. Maria zoekt geen rust,

Schoon moeder Thetis bron 't vermoeide daglicht bluscht:

Zy waakt, daar yder slaapt, met onvermoeide leden:

't Godvruchtig hert barst uit in vierige gebeden:

Zy smeekt den waaren God om hulp; zy knielt in 't stof.

O spiegel van de deugd, hoe melde ik best uw lof!

Volgt, volgt haar voorbeeld na, gy hooggebore zielen,

Zy leert u voor 't altaar eerbiedig nederknielen.

En gy, beroemde Prins, begeeft u naar de zee,

En voert den zegen door Mariaas vroomheid meê.

By Chester legt de vloot, voorzien van zeegezellen,

Van voorraad, vracht en geld. de witte doeken zwellen.

De masten pronken met de Britsche watervaan.

Men steekt de zeeklaroen men doet de trommen slaan.

De Koning treed aan boord. de vlootelingen woelen,

En slaan de hand aan 't werk, terwyl de winden koelen,

En wakkeren in 't zeil, op Eolus bevel.

't Gezigt verliest de kust. men zeilt gezwind en snel.

Maar 't nootlot schynt myn Held den zeetogt te benyden,

Met voor een wyl zyn hoop van voorspoed af te snyden.

Een donkre nevelwolk verspreid zich onverwacht,

In 't vaaren, over 't zout, voor 't naaken van den nacht,

En houd de straalen van de dagtoorts opgesloten:

Men leert de stuurliên in dien nood door tekenschooten

De t'zaamgevoegde vloot te myden op 't geluit.

De mist verblind elks oog. het ziet'er deerlyk uit.

Men kan het wezen van zyn makker niet beschouwen.

Men voelt, men tast, men kruipt langs 't schip om d'ankertouwen

Te zoeken, en de kiel te hechten aan den grond.

De nacht verschynt. elk wacht met smert den morgenstond.

Zo dwaalt d'Oranje Zon in 't duister op de baaren;

Tot Gods voorzienigheid de dampen op doet klaaren.

De purpre Dageraat, gehult met rozeblaân,

Kruipt vrolyk uit den schoot van vader Oceaan.

De blyde zeeman groet de verschgebore straalen.

Elk spoed zich om op nieuw de zeilen op te haalen.

Een ander wind met vlyt het anker uit den vloed.

De vloot gaat weder 't zeil na ramp en tegenspoed.

Driewerven had de lucht haar nachtkleet aangetogen,

En d'avontster geplaatst aan 's hemels zwarte boogen;

Driewerven had Apol in Thetis arm gerust;

Als koning 
Wilhem
 landde aan Karikfergus kust.

De dappre Schomberg treed den Vorst eerbiedig tegen,

Verzelt van Wirtenberg en Kirke, die den degen

In 't strydig Iersch gewest kloekmoedig droegen, om

De vryheid van 't gemeen, Gods kerke en heiligdom

Te rukken uit den klaauw der helsche dwingelanden.

Het gansche leger groet den Held aan d'Iersche stranden,

En schreeuwt uit eenen mond: zyt wellekoom, leeflang,

Doorluchte Veldheer, tot uw vyands ondergang:

Wy zweeren u getrou tot in de dood te blyven,

En zullen met ons bloed deze eeden onderschryven.

Nooit wierd een legerhoofd met grooter liefde in 't veld

Ontfangen, en begroet van 't krygsvolk, als myn Held.

Hy stygt op 't oorlogspaard. hy monstert de geleden,

En laat ze net verdeelt voorby zyne oogen treeden.

De wapenoefening, de handel van 't geweer,

Door vlyt aan 't volk geleert, behaagt hem meer en meer.

Hy loont de wakkerheid der mannen door geschenken.

Hy pryst de legertucht: zy vliegen op zyn wenken.

De veldheer scheid vernoegt: hy roept den hoogen Raad

In 't open veld by een. men arbeid vroeg en laat,

Op 't koninklyk bevel. de legerhoofden waaken

En werken, om, tot heil der algemeene zaaken,

De vyandlyke magt een voordeel af te zien.

Men dreigt de steden, die, door Jakobs oorlogsliên

Verdedigt, weigeren naar 
Wilhems
 wet te leeven.

En gy, ô Ierland, voor veel jaaren hoog verheven

Door wyze geesten, die gy koesterde in uw schoot;

Verlieft, verslingert op verstanden, die de dood,

In weerwil van den nyd, door 't parkement braveerden;

Beroemd door mannen, die Minervaas priesters eerden;

(Maar lang is deze kroon gevallen van uw hoofd)

Verbeeldt een oorlogsschool, daar Mavors leerling slooft.

De wapenklank ontrust het stof der Letterhelden:

Gradivus voert den toom op uw ontroerde velden.

Hoe kraakt de dissel van zyn krygskaros! hoe blaast

De klepper vuur en vlam ten neuze uit! hoe verbaast,

Hoe angstig vluchten vee en hoeders in spelonken!

Elk zwicht, elk aarzelt voor de schitterende vonken

Der oorlogsbliksems, die de dolle Krygsgod zwaait:

De donder schokt zyn koets in 't hollen, dat ze draait

En slingert heene en weer. een hofgevolg van spooken,

Door duizend eeden uit den afgrond los gebroken,

Door vloeken opgeprest naar boven, treed voor uit,

Of volgt den wagen na met ysselyk geluit.

In zulk een staat verschynt god Mars. wie zou niet schroomen?

Dicht by Drogeda schuurt de Boyne met haar stroomen,

Het vruchtbaare Iersche veld: hier legt het leger van

Den ouden Britschen Vorst, versterkt door 't muitgespan.

Hier staan de tenten van de bloem der Fransche mannen,

Met lelien bezaait, en sierlyk opgespannen.

Hier blinkt de beukelaar beschenen van de zon,

En spiegelt zich in 't nat der kristallyne bron.

De sabels glinstren in de vuist der oorlogsknaapen,

De helmen op de kruin; en yder praalt in 't wapen.

De veder waait langs 't hoofd. de wind beweegt de vaan

En veldstandaarden, die langs 't klaare water staan.

Hier gaapt de donderbus die Jakobs vloektrouwanten,

Bezwangert van de dood, op Ierlands bodem plantten.

Daar briescht het moedig ros, op stryden afgerecht.

Gins klinkt de krygsklaroen. 't wacht alles naar 't gevecht.

De gryze Stuart rent in 't midden van zyn troepen,

Die hoofd voor hoofd, lang leef de Koning Jakob, roepen.

Wy kennen hem alleen voor onzen Opperheer.

Bepleit dan, zegt de Vorst, myn rechten door 't geweer,

Indien gy my bemint: de veldslag moet ons scheiden:

Slaat doot, vermoort, vernielt; ik zal u zelf geleiden,

Getrouwe mannen, met myn heirbyl in de vuist:

Wreekt, wreekt myn ongelyk; ja keert, van bloed begruist,

Verwinnaars uit den stryd: ik zal my dankbaar toonen,

Uw dienst erkennen, en uw braave daaden loonen:

Ik zal uw laagen staat verhoogen naar waerdy,

Myn hoonder stooten uit gezag en heerschappy,

En gunnen u die plaats: gy zult de schatten deelen

Van hem die Jakobs gunst verwaarloost door krakkeelen,

Door hulp te bieden aan den schoonzoon, dien ik haat:

Schenkt my den schepter weêr, ontbloot hem van myn staat

Door uwe dapperheid. 't gaat wel, myn waarde zoonen,

Uw oog belooft uw moed. wy zullen Jakob kroonen

Zo schreeuwt het gansche heir, of sneeven onder 't slaan.

De Koning 
Wilhem
 voert terwyl zyn benden aan.

Hoe praalt de braave Prins aan 't hoofd der veldbanieren,

Geleid van Britten en beroemde Batavieren,

Bestryders van 't geweld, voorstanders van 't gemeen!

De wapenrok bekleed de koninklyke leên;

Zelf door Mariaas hand gestikt met goude draaden,

Ter eere van haar Heer; verheerlykt door zyn daaden,

Op purpre zyde door borduurkunst afgebeeldt.

Hoe moedig treed zyn ros, dat op den breidel speelt,

En schuimbekt op 't gebit! hoe glinstert 's Konings wapen,

Hoe sluit het om de borst, als waar 't aan 't lyf geschapen!

Zo trekt hy naar den stroom der Boyne wel gemoed

Den vyand in 't gezigt. hy spreekt zyn oorlogsstoet,

Zyn hoofden hert in 't lyf door prikkelende woorden.

Indien de laureblaân uw kruinen ooit bekoorden,

ô Nederlanders, die voordezen blyk op blyk

Van uwe vroomheid gaaft, en hielpt my 't ongelyk,

Den landzaat aangedaan, door uwe wapens wreeken:

Gy die 't uitheemsch geweld, toen Neêrland, half bezweken,

Most hygen onder 't juk van Vrankryk, hebt gekeert,

Ter landgrenze uitgejaagt, in 't veld getriomfeert,

En vechtende aan myn zy de zege weggedraagen,

Herroept uw ouden moed; ik zal myn leven waagen,

Verzekert van uw trou, u voorgaan, volgt in 't veld.

En gy, ô Britten, die, gedrukt van 't slaafs geweld,

Myn bystant eer verzocht door zuchten en gebeden;

Gy, die my dwongt het staal te gespen aan de leden,

Toont dat gy dankbaar zyt, stryd voor uw Koning, vecht

Voor 't waare kruisaltaar, voor vryheid, wet en recht:

Nu is de dag van heil, of uw bederf geboren:

Beschermt uw rust door 't zwaard, of alles gaat verloren:

Bevryd uw tempels voor uytheemsche kettery,

Uw haardsteên voor geweld, uw kroost voor slaverny:

Uw vrouwen hebben u gemoedigt door haar traanen,

Uw dochters door geween; en duizend onderdaanen

Van 't Albionsche ryk al zuchtende u verzelt

Naar d'oevers van de zee, wanneer gy trokt te veld:

Zy steunen op uw moed, ô helden, en myn degen.

Zo spreekt de dappre Vorst, en trekt den vyand tegen:

Hy zwaait den legerstaf tot driemaal met zyn hand:

Hy stelt zich zelf in 't spits: hy naakt den waterkant,

En Jakobs leger, door den veldstroom afgescheien.

Des Konings wacht, gedost met blaauwe lievereien,

Ontziende geen gevaer, doorwaad den diepen vloed,

Waar in de vuurbal sist. het water kan den gloed

Van 't blakende oorlogsvuur, in 't heldenhert ontsteeken,

Niet blusschen. yder peilt, gewekt door 't legerteken,

De Boyne met zyn voet. elk ploft in 't water neêr,

Met wapenen bekleed, beladen met geweer.

De ruitet noopt zyn ros met spooren door de plassen.

Held Schomberg schreeuwt: vaart voort, zo moet men 't heir verrassen,

En 't vyandlyk gespuis bestooken op zyn grond.

Maar ach, ik beef van schrik! de Koning word gewond;

Zyn schouderblad, door 't loot getroffen, verft de stroomen:

Hy stygt van 't paard, en rust zyn leden aan de zoomen

Der vloeijende rivier: men stelpt het bloed met vlyt,

Verbind de wonde, en hy begeeft zich weêr ten stryd.

Maar d'oude Schombergsneeft in 't harnas voor zyne oogen.

Dit treurspel wekt zyn moed: hy, door de dood bewogen

Van zulk een Oorlogsheld, vliegt als een fiere leeuw,

Verhit op eedle wraak, gevolgt van veldgeschreeuw,

In 't midden van den drom der strydende Iersche benden:

Zyn sabel kerft de kruin, en boort door borst en lenden.

Zo wreekte Eneas kling Prins Pallas dood, door 't bloed

Te storten over 't veld van Turnus oorlogsstoet.

Een ry van helden volgt den Koning op zyn togten,

Vermaart, als Herkules, door temmen van gedrogten,

En monsters, helsch van aart: elk voert zyn troepen aan.

Doorluchte mannen, die, verheerlykt door uw daân,

De waereld stof verschaft om uw beleid te roemen,

Wie zal ik eerst of lest in myn gezangen noemen?

Hier munt elks dapperheid, elks moed op 't heerlykst uit.

Daar ziet men Wirtenberg, die 's vyands aanval stuit,

Den stroom doorwaden met zyn Deensche krygsbanieren:

Hier Ouwerkerk, het hoofd van 's Konings lyfstaffieren,

Den muiter over 't veld vervolgen, daar hy vlied:

Gins Kirke, die de bloem van 't Britsche volk gebied,

Met Taalmitsch voor de rust van 't ryk kloekmoedig stryden:

Men ziet ze reis op reis door Jakobs vaanen ryden,

Den vyand vellen die hun sabels wederstaat.

Heer Bentink, op wiens trou de Koning zich verlaat,

Zo diep in 't vorstlyk hert geschreven, zwaait den degen,

En vliegt, gelyk voorheen, de Lelistanders tegen;

Zyn onverschrokke moed, met krygsbeleid gepaart,

Maakt hem van tyd tot tyd de gunst des Konings waard.

Held Ginkel, uit het bloed geteelt van 't aadlyk Reede,

Een stam voor lang vermaard in oorlog en in vrede,

Beroemt door staatgezag en hooge krygsvoogdy,

Vecht midden in den gloed aan 't hoofd der ruitery.

De brave Doeglas houd zyn veldpost naauw besloten.

En Solms braveert de magt der Iersche twistgenooten.

De strydbre Sgravemoer en Nassau, nooit versaagt

In 't vechten, volgen daar de Vorst zyn leven waagt:

Daar hy zich zelf vergeet in 't midden der gevaaren,

En denkt alleen om 't recht der volken te bewaaren:

Daer hy zyn eigen bloed, zo waard, min dierbaar acht

Als 't heil van Jesus kerk. laat Romulus geslacht

Hoogmoedig stoffen op zyn helden, die voor dezen,

Hun vaderland in nood den jongsten dienst bewezen;

Die 't leven offerden voor 't voordeel van 't gemeen,

Of d'ingebeelde rust van Rome: hy alleen

Verdooft de krygsbazuin van zo veel dappre zielen,

Die streden voor den Staat of onder 't stryden vielen:

Want bygeloof, noch drift van wanhoop noopt zyn hart,

Daar hy in 't heetst van 't vuur al d'oorlogsrampen tart.

Gansch Ierland staat in brand. de vruchtbaare akkers rooken,

Als Etnaas bergspelonk, in 't ingewand ontstoken

Door zwaveldampen, van den zouten grond geteelt.

Het groene veld, bezaait met wapenen, verbeeldt

Het eiland van Vulkaan, daar grofgespierde reuzen

Met hamers in de vuist metaale bergstof kneuzen;

Terwyl de blaasbalg zwoegt, de schoorsteen rookt, de damp

Den glans der zon bezwalkt. d'een sneeft, tot oorlogsramp

Geboren. d'ander treurt om 't derven van zyn leden,

Door schroot van 't lyf gerukt, door sabels afgesneden.

De moord, ontkerkert, holt langs 't vechtperk hene en weer.

Daar stort de voetknecht by zyn spies of vuurbus neêr,

Gerabraakt door den slag der barstende granaaten.

De kogels booren door de gladgeschuurde plaaten

In 't drabbig ingewand. (ô dodelyk gezigt!)

De ruiter kust den grond, ten zadel uitgelicht,

Omarmt het purpre veld, en braakt zyn bloed en leven

Door d'ope wonden uit. Drogedaas muuren beeven.

Al 't omgelegen land beweegt zich op 't gedruis.

De bergen scheuren van hun wortels. 't muitgespuis,

Door Vrankryks magt gesterkt, valt moedig aan in 't stryden.

Men ziet Lauzun aan 't hoofd der Fransche benden ryden;

Hy voert de ruiters aan, en gaat hen dapper voor.

De paardshoef draaft in 't stof, of glipt op 't bloedig spoor.

Men houwt, men stoot, men lost pistoolen en karbynen.

Men ziet den dag door damp en buskruitsmook verdwynen.

Een wolk van stof bekleed het wezen van de zon.

Hoe loeit de donder van 't vernielende kanon!

De waereld slingert van haar losgeborstene assen,

En zwelgt het laauwe bloed in 't lyf by gansche plassen.

Het weerlicht reis op reis. de bliksem van 't metaal

Verdort de groene spruit, en zengt de velden kaal.

De bodem legt bedekt met trommen en trompetten,

Met pieken, klingen, met pistoolen en musketten,

In 't vlieden over 't veld geslingert, of door 't loot

Geklonken uit de vuist. hier spookt de naare dood.

De lyken groeijen door de sabels op de velden.

Hoe rolt de doodkreet uit den bleeken mond der helden!

De groote 
Wilhem
 rent in 't midden van den slag,

En geeft zyn troepen moed door 't koninklyk gezag.

De liefde tot den Vorst ontvonkt de legerknechten:

Zy winnen aan zyn zy, of sneeven onder 't vechten.

Vervolgt uw zege, roept de Vorst, de vyand wykt;

Verzuimt uw voordeel niet, terwyl zyn moed bezwykt:

Ik zie den slag in 't kort gewonnen, vecht als leeuwen.

Straks vliegt het leger toe: elk taistert onder 't schreeuwen

Den tegenstander, die zyn heldendraf genaakt.

Held Menard, Schombergs zoon, door vaders dood geraakt,

Een vader hem zo waard, verstrooit de Fransche vaanen,

En 't Iersehe nachtgespuis: hy mengt zyn brakke traanen,

In 't stryden uitgestort, met Vrankryks rookend bloed,

Verschoont geen vluchteling, maar volgt hem op den voet,

En wreekt den ouden Held: zyn naam zal eeuwig leeven,

Op duurzaam perkement in 't heldenboek beschreven.

De Koning ziet van ver de daaden van den Graaf;

Hy roemt de deugden van dien Krygsheld, die zo braaf

Den luister van zyn huis, door 's Hertogs dood aan 't zinken,

Weêr voert ten hoogsten top en heerlyk uit doet blinken.

Noch eens, ô mannen, schreeuwt de Veldheer, 't is gedaan

Met Jakobs hulpgenoot; wy moeten 't heir verslaan.

Elk grypt weer nieuwen moed. men lost de donderbussen

Voor 't leste op 's vyands rugge in 't zwichten. ondertusschen

Vlucht Jakob uit den stryt: hy vliegt, van schrik geprest,

Langs berg en hooge duin, om, schuilende in de vest,

Of sterkbemuurde stad, zyn lyfgevaar t'ontwyken.

De Koning 
Wilhem
 noopt zyn paard langs duizend lyken,

En volgt den vluchteling; hy kluistert met zyn hand

Hem die genade smeekt, of boort door 't ingewand

Der muitren die zyn magt door tegenstant braveeren.

De benden volgen na: men zietze vrolyk keeren,

Na 't ende van den slag, met krygstropeen belaân,

Met paarden, wapenen. een ander torst een vaan

Of standaard, door geweld uit 's vyands vuist gegrepen:

Men groet de makkers die den schat in 't leger sleepen,

Op ros of kar gepakt, en deelt den ryken buit.

Men draagt de tafelpracht, de zilvre vaten uit

De koninklyke tent, in 't vluchten nagelaaten,

Verwaarloost door de vrees. de feestgalm der soldaaten,

't Gejuich, de zegezang vervult de lucht. de vreugd

Ziet elk ten oogen uit. de Koning loont de deugd,

Den dienst der mannen, en begunstigt elk naar waarde:

Hy dankt den Hemelvoogd, wiens zorg zyn leven spaarde,

Zyn wonden zalfde, en 't lyf beschermde in 't krygsgevaar.

Nu schreeuwt het grof kanon de zege in 't openbaar

Door 't gansche leger uit. men ziet de koopre kaaken

Geen vuur dat quetst of moord, maar vreugdevlammen braaken.

O groote zegepraal! ô wondren, door geen tyd

Te wisschen uit het hert der volken! laat de nyd

Zyn tanden wetten, en zich zelf te barste knaagen,

Uw roem, ô 
Wilhem
, stygt door Jakobs nederlaagen

Tot aan de sterren, daar uw sabel blinkt! en gy,

Stantvaste Zuilen van zyn oorlogsheerschappy,

Gy blyft onsterfelyk door uwe deugd, ô Helden!

De nazaat zal uw lof met duizend tongen melden,

De nooit vermoeide Faam uw eer verbreiden door

De gansche waereld heen; zo lang de blonde Auroor

De morgenrossen wekt, en praalt aan d'oostertranssen,

Tot vreugd van mensch en vee, met verschgebore glanssen.

En gy, ô veldrivier, ô Boyne, meer vermaard

Door 
Wilhems
 degen, als de Simöis door 't zwaard

Van Hektor of Achil; uw naam, zo hoogverheven,

Zal met de daaden van dien Koning eeuwig leeven;

Met roode letteren op 't heldenparkement,

Om dat gy 't vorstlyk bloed zo gulzig dronkt, geprent:

En gryze Schomberg sneefde aan uwe waterboorden:

Wiens deugden eer de ziel van Lodewyk bekoorden;

Een Veldheer, die zoo trou, ten dienst van Vrankryks kroon,

Den sabel zwaaide in 't veld, en waakte voor den troon;

Maar door gewetensdwang tot asscheid wierd bewogen,

Om dat zyn zuivre ziel, geraakt van mededogen,

De tiranny verfoeide, en treurde om 't ongelyk,

Den waaren kruysgenoot beschoren in dat rijk.

Beroemde man, hoe zal Europe uw dood beweenen!

De zon uws levens heeft ontydig uitgescheenen.

O Stroomgodinnen trekt voor eeuwig 't roukleed aan;

Gy zaagt die straalen aan uw boorden ondergaan.

De droeve zoon omhelst de vaderlyke leden,

Met bloedig stof besmet, verplettert en vertreden

Door paardevoeten, en mishandelt van 't geweer.

 'k Most gistren stryden voor de rechten van myn Heer,

Zo spreekt hy, en myn pligt gedoogde toen geen klaagen,

Schoon my gebootschapt wierd dat vader lag verslagen;

Nu zal ik schreyen, en zyn schim voldoen. (ô smert!)

Het loot, dat u doorboorde, ô vader, trof myn hert:

Moet ik den dooden mond nu kussen, die voordezen

My d'oorlogspligten in myn jeugd heeft voorgelezen,

En plag te leeren, hoe men 't aangevoert geweld

Voor wal en poorten stuit, of stryd in 't open veld,

Of dringt ter vesting in door d'opgeschoote bressen?

Gy voedde dagelyks myne ooren met die lessen,

O welbespraakte tong! nu zwygtge in eeuwigheid;

Terwyl uw zoon, uw vriend, ja zelf uw vyand schreit.

O tegenspoed, zo zwaar als duizend ongelukken!

Nu zal ik, maar voor 't lest, uw bleeke handen drukken:

Zy leerden my de kunst der wapenoefening,

Den handel van 't geweer, van speer, musket en kling.

Ach heeft de wreede dood dat groot gezigt gesloten,

Die arendsoogen, die, aan 't hoofd der krygsgenooten,

Slagorden in den stryd aanvoerden met een wenk!

Hoe zal ik best zyn zerk versieren? Mavors schenk

My zegezuilen, door de Goôn, uw hoftrouwanten

Gehouwen, om op 't graf des grooten mans te planten;

En dien my met uw gunst, die ons voorheene bleek,

Op dat ik recht de dood van zulk een vader wreek:

Dan zal ik wel vernoegt met hem ten grave daalen,

En by zyn eedle ziel hier boven zegepraalen.

Terwyl graaf Menard klaagt, verheft zich uit den vloed

Een aangenaam geruisch. de Vlietnimf, door haar stoet

Verzelschapt, dobbert op de roodgeverfde stroomen:

Zy ziet den braaven held, van droefheid ingenomen,

Het vaderlyk gebeente omarmen op den grond,

En traanen plengen in de verschgeschote wond.

Ik moet uw ongeval, zo spreekt ze, ô held, betreuren,

En om uw vaders dood myn blonde vlechten scheuren,

En schreijen rood van schaamte, om dat ik 't edel bloed

Zag druipen in myn kil. de dappre man, wiens moed

Aan myne zoomen bleek, legt wel berooft van 't leven;

Maar eeuwig zal zyn lof door lucht en wolken zweeven,

En ik met myn gevolg oprechten hier beneên,

Ter eere van den man, eerzuilen en tropeen:

Zo blyft myn waterkant verheerlykt door zyn daaden.

En gy, ô 
Wilhem
, die, bekranst met laurebladen,

Uw zegevaanen plant aan d'oevers van myn stroom,

De landplaag geesselt, en de monsters houd in toom,

De Faam had lang uw naam dit eiland rond gedraagen:

Nu komt gy zelf; gy stryd, en ment uw zegewagen,

Bestuuwt van vyanden geklonken aan uw as,

Na 't ende van 't gevecht: gy zegepraalt, zo ras

De bliksem van uw zwaard den vyand schynt in d'oogen:

Ga sleep uw oorlogsbuit door duizend groene boogen,

In 't midden van 't gejuich en vrolyk handgeklap,

Drogedaas muuren in: uw voet stygt langs een trap,

Van heldenlyken, door uw vuist in 't veld verslaagen,

Ten top van glori door uw vyands nederlaagen:

Dat kan dit bloedig veld, bezaait met doode leên,

Getuigen, daar uw kling zo moedig heeft gestreên.

Wy zullen jaar op jaar uw oorlogszege vieren,

De Nimfen op dat feest den blanken hals versieren

Met roode ketenen en bloedkoraalen, uit

Uw wonden in den vloed verzamelt, of uit spruit

En vochtig gras geperst; de beemden zullen bloeijen,

Besprenkelt door dien dau, en purpre bloemen groeijen

Uit 
Wilhem Henriks
 bloed, tot prachtig haarsieraad

Van 't Watergodendom, als elk ten reie gaat,

En danst om 't veldaltaar, terwyl de vlammen rooken:

Zo werde in eeuwigheid van uw triomf gesproken.

Maar hoor de dwaasheid van uw vyand, die, misleid

Door uwe wonde, alreê door 't leger heeft verspreid

De maaren van uw dood, en luitkeels uitgekreeten.

Gansch Vrankryk zal eerlang die logentyding weeten,

En juichen op 't gerucht. de burger zal zyn haat

Betuigen, en uw beeld op markt, op brug, of straat

Verteeren door de vlam, en vreugdevuuren stichten.

Een ander zal uw doot door schimp - of lasterdichten

Verbreiden onder 't volk, dat, los en dom van hoofd,

Zyn oor voor waarheid stopt, en logens licht gelooft.

Maar laat de Fransche kroon zich in uw dood verblyden,

Wy willen haar die vreugde, ô Koning, niet benyden,

Noch 't ingebeeld vermaak misgunnen; want de tyd

Zal haast haar feestgejuich veranderen in spijt,

Van elk beschimpt, bespot om d'ingebeelde droomen.

Gy leeft, doorluchte Prins, voor 't ryk en 't recht der vroomen;

Leef eeuwig in dien staat. gy zult dit gansche land,

Zo wederspannig, haast veroovren door uw hand.

Ik zie de muuren door uw stormgevaerte beeven,

Den tegenstander zich vrywillig overgeeven,

En zweeren hulde en trou met diergestaafden eedt

Aan u, als Opperhoofd van 't Iersche ryk: zo weet

De waereld dat gy leeft: zo moet uw vyand zuchten,

Die nu van hoogmoed zwelt op d'ydele geruchten

Van uw gewaande dood. hier zwygt de Stroomgodes.

De koning 
Wilhem
 hoort de Waterprofetes,

En lacht om 't lichtgeloof van Jakobs hulpgenooten:

Hy maakt zich vaardig om de vyandlyke sloten

Kasteelen, vestingen, en steden, ryk bemant,

Te dwingen, om 't geweld te bannen uit het land,

Of t'overvallen die zyn rechten tegenhouwen.

Hy rent den ganschen dag te paarde om't heir t'aanschouwen.

Hy tuchtigt reis op reis den legerknaap. hy slaaft

Voor 't heil der waare kerke, en 't recht van 't ryk. hy draaft

Door heete zonneschyn, door wind en regenvlaagen:

Zyn schrandre geest ontdekt zyn tegenstanders laagen,

Verydelt al zyn list en poging door beleid.

Terwyl de Koning tot den optogt zich bereid,

Verschynt een bode in 't heir met tyding uit de vlooten:

Hy naakt de veldtent, door de lyfwacht afgesloten,

En zoekt gehoor. men maakt de zaak den Vorst bekent;

Die doet den afgezant verschynen in zyn tent.

Grootmagtig Koning, zegt de bode, aanhoor de maaren.

Zy die den ryksstaf zwaait, en onze burgerschaaren,

Terwyl gy 't leger leid, als Ryksvoogdes gebied,

Zond my naar deze kust, om 't geen'er is geschied

Met alle eerbiedigheid uw majesteit te melden.

De vyandlyke vloot, gelyk uw zeeliên telden,

Ruim tachtig schepen sterk, door Vrankryk uitgerust

Met land- en zeesoldaat, kruiste op de Britsche kust;

Met inzigt, als men giste, om in uw ryk te landen,

En in uw afzyn 't volk t'ontschepen aan de stranden.

De Koningin, hier van verwittigt, geeft straks last

Aan Herbert door geschrift; om, eer men wierd verrast,

Den trotsen vyand slag te leevren op de baaren,

Het land te hoeden voor de dreigende gevaaren

En d'aangevoerde magt van d'oevers af te slaan.

Hy volgt het hoog bevel. men tast de ryksvloot aan.

De Nederlander neemt den voortogt met zyn kielen,

En tracht de blaauwe vlag van Vrankryk te vernielen,

Het eerste hooftdeel, dat zich opdoet in den stryd.

Men lost de zeekortou. elk toont zyn pligt, en quyt

Zich als een Watermars, door krygseere aangedreven.

De zeeman houd zyn roem in waarde, en schroomt geen leven.

Men krygt veel voordeel in den aanvang van den slag.

De vloot van Vrankryk deist op 't midden van den dag:

De stilte dwingt haar om met stryden voort te vaaren.

Elk zoekt de glori van zyn meester te bewaaren.

Het oorlogsvuur ontvonkt voor al den Batavier:

Maar d'ongelyke magt verstrekte uw zeebanier

Tot nadeel, door 't getal der Fransche watersloten.

Het ty scheid eindelyk de woedende oorlogsvlooten.

Uw schepen hebben veel geleden in dien nood,

Doornagelt van 't geschut, van mast en steng ontbloot.

Ik zag op 't bed van eere uw zeesoldaten sneeven.

Held Brakel, Noorthey, Dik zyn in 't gevecht gebleven.

Maar schoon de zeeschade en 't verlies uw schepen drukt,

Des vyands aanslag is hem echter niet gelukt,

Maar al zyn krygslist, die Britanje zocht t'ontrusten,

Zo snel verdweenen, als zyn scheepsmagt van uw kusten.

De schrandre Koningin, uw waarde bedgenoot,

Herstelt door wakkerheid de reddelooze vloot:

Haar onvermoeide vlyt, haar zorgen, die de zaaken

Van 't algemeene beste in hoogen nood bewaaken,

Beschermen 't Britsche ryk voor overzeesch geweld,

Of binnenlands verraad, zo snood in 't werk gestelt

Door trouweloozen, die uw heerschappy belaagen,

En werken om de kroon uw vyand op te draagen.

Verraders in uw ryk, tot Jakobs dienst gereed,

(O schennis!) hadden zich verbonden door den eedt,

Om Vrankryks watermagt in 't landen by te springen,

Den schepter uit de vuist der Koningin te wringen,

En haar tot Stuarts komst te boeijen in de zaal

Van 't koninklyk paleis; dan zou men u door 't staal,

Door magt van wapenen en vloektrouwanten keeren,

En elk met nieuw ontzag den troonverlater eeren.

Maar God, door wiens besluit gy 't Britsche volk gebied,

Die met zyn oog in 't hert der muitelingen zier,

Ontdekt de boosheid van 't gemoed en helsche driften.

De laagen lekken uit door brieven en geschriften,

Gevonden in 't vertrek des schenders, die zo snood,

Verbastert van de deugd, uw ondergang besloot.

Een ander, door de schuld van hoogverraad gevangen,

En voor den rechterstoel gesleept om straf t'ontfangen,

Bekent d'omstandigheên van 't schelmstuk in dien staat,

En meld de monsters, daar uw ryk van zwanger gaat.

Veel schelmen hebben zich reeds op de vlucht begeven,

En andre zyn gevat. de Hemel spaare uw leven,

En hoede d'eedle ziel van uwe Gemaalin.

'k Betrou de zaaken aan de zorg der Koningin,

Zegt 
Wilhem
; haar beleid verzekert ons voor laagen.

Ga heen; verhaal haar: hoe de vyand legt verslagen:

Hoe 't leger door myn volk verstrooit wierde aan den vloed

Der Boyne, die noch rookt van 't verschvergoten bloed:

Hoe d'oude Koning, uit het vechtperk wechgevlooden,

Ons d'overwinning liet, en 't veld, bedekt met dooden.

Zeg: dat ik optrek, om de muiters in hun nest

Te volgen, en myn vaan te planten voor de vest

Van 't wederspannig volk: ga; breng haar deze maaren;

Zeil heene: een snelle wind geleide u door de baaren

Voorspoedig aan de kust; op dat myn krygsgeluk

Mariaas teedre ziel verlos' van vreze en druk;

En 't vloekgenootschap, door 't aanhooren van myn daaden,

Zich voor haar nederbuige, en aflaat' van verraaden.

Hier sluit de Britsche Vorst zyn rede; en d'afgezant

Begeeft zich, op 't bevel, straks naar den waterkant.

Einde van het Vyfde Boek.



Verklaring Van de Print voor 't VI Boek.

DE groote

Wilhem

keert verwinnaar uit het veld.

Maria groet haar Heer voor d'opgepronkte zaalen

Van 't prachtig hof. Men ziet twee Minnegoden daalen:

D'een wond de Koningin, en d'ander kroont den Held;

Terwyl Maria hem den helm heeft afgenomen,

Dien ze aan een Juffer van haar hofstoet overgeeft.

De Vrou, half naakt, en haast geschonden, die beleeft

Den Koning volgt, verbeelt hier Ierland, door dien Vroomen

Verlost van 't Paapsche juk en Jakobs slaverny:

Heur Harpsnaar speelt de zege, in 't Iersche ryk bevochten,

En eert den Veldheer en zyn heldenryke togten:

Zy stapt met Engeland en Schotland aan haar zy.

Het moedig Zegepaard vertreed hier lasterschriften,

Gebroke breidels, zwaard en knots en moordersdolk

Van Jakobs hulpgenoot, en 't wederspannig volk,

Dat

Wilhem

steekt naar 't hert, vervoert door helsche driften.

Men ziet verraders in triomf by 't krygsvolk gaan,

En volgen strenggeboeit den koninklyken wagen:

Terwyl de dienaars naar 't banket de spyzen draagen.

De Lyfbeschermgeest van den Vorst spreekt Eool aan:

O Windvoogd, hou zo lang de stormen opgeslooten,

Tot

Wilhem

veilig lande in Neêrland met zyn vlooten.

Wilhem de III. Zesde boek.

DE Vorst beveelt aan 't volk de veldtrompet te steeken;

Om van de Boyne met zyn leger op te breeken.

Men rukt de stokken van de tenten uit den grond,

En ruimt den bodem daar de Britsche krygsmagt stond.

De paarden hygen op de gladgebaande paden,

En sleepen 't grof kanon langs d'akkers op zyn raden.

De legerwagens, zwaar geladen, drukken 't veld.

Men paait den krygsknaap voor den optogt eerst met geld,

En loont den trouwen dienst, in 't jongst gevecht gebleken.

De ruiter wapent zich, op 't eerste legerteken;

Hy legt den zadel op zyn ros, en stygt te paard.

De voetknecht, door 't beleid des hopmans net geschaart

In orde, volgt de trom. zo trekt men naar de wallen

Der naaste vesting, om den muiter t'overvallen.

De Veldheer 
Wilhem
 prest een deel van 't leger voort,

Recht naar Drogéda toe. de Stadvoogd sluit de poort,

En weigert, op den eisch, den voortogt in te laaten:

Hy zend zyn Hoofden naar de muuren met soldaaten,

Om elk naar krygsgebruik te plaatsen op zyn wacht:

Hy vleit zich met ontset, en hoopt op Jakobs magt.

Maar 
Wilhems
 Heirvoogd houd Drogéda naauw besloten,

En dreigt de wallen met een buy van donderklooten

Te schokken, zo men lang zyn eisch durft wederstaan.

Hy zweert by vuur en vlam: maar tweemaal had de maan

De bruine nacht gelicht aan 't zwerk met flaauwe straalen,

Wanneer de muiteling zyn hoogen moed liet daalen:

Hy geeft de vesting op naar 't voorschrift en verdrag,

Dat hem zyn meester gunt. men plant de zegevlag

En ryksbanieren, voor 't gezigt der onderdaanen,

Op d'overwonne wal, geschuimt van Fransche vaanen,

En nachtstandaarden van den Ierschen twistgenoot.

Nu beeft de ryksrebel, die 
Wilhems
 gunst verstoot;

Terwyl zyn vrienden om zyn voorspoed zegevieren,

En schudden van den hals het juk der woedende Ieren,

En ketens, helsch gesmeedt door Jakobs tiranny;

Die vrye zielen dwingt, en vreemde kettery

Den waaren kruysgenoot zoekt in 't gemoed te planten,

Naar 't voorbeeld van zyn vriend, door Roomsche kerkgezanten,

En eige drift misleid: maar 't quaad beloont zyn heer

Met schande en schade in plaats van voordeel en van eer.

Terwyl de troepen van den Vorst de stad bezetten;

Schryft hy de burgery zyn welgegronde wetten

En vrederegels voor, vermaant elk tot zyn plicht,

En leid zyn leger naar Dublin. Prins Jakob zwicht,

Verslagen door de komst der koninklyke benden.

Waar zal ik, spreekt hy by zich zelf, my hene wenden?

Hier is geen schuilplaats meer te vinden in myn ryk.

Ik worde alom vervolgt, waar hene ik vluchte of wyk.

D'ontaarde zoon belaagt myn vryheid en myn leven.

Ik zal wy weder naar de Fransche kust begeven,

En zoeken heul en troost by Lodewyk, myn vriend.

't Geluk verraad myn hoop. myn kans heeft uitgedient.

O Ierland blyf getrou, en help myn recht verweeren;

Of eens de blyde dag van voorspoed weêr mogt keeren:

Vaarwel; ik zal uw dienst erkennen, zo 't geluk

My op den rykstroon voert, na 't ende van myn druk.

Hy stelt Lausun tot Hoofd van al' zyne oorlogslieden,

Hy spoed zich voort, en naakt den oever onder 't vlieden,

En steekt bedrukt in zee, om 't geen'er is geschied

Te melden aan den Vorst die 't Fransche ryk gebied,

En zelf zyn nederlaage, als bode, aan hem te klaagen.

De Ryksbeschermer naakt, gestegen op zyn wagen,

In zegepraal, Dublin, daar elk den Winnaar groet,

En nodigt in de stad te treden met zyn stoet.

Hier blykt geen vyantschap maar vrientschap in 't onthaalen.

Schoon veelen noch, uit zucht voor koning Jakob, dwaalen,

En zien den voorspoed van Vorst 
Wilhem
 aan met smert;

De vrees voor lyfgevaar bedekt de drift van 't hert:

Maar haat, door dwang gekropt, in 't ingewand besloten,

Vernist met valschen schyn van vrientschap, treft de Grooten

Op 't alleronvoorzienst; indien Voorzichtigheid,

Gepaart met Achterdocht, verzelschapt van Beleid,

Geen wakende oogen houd, om 't zielsgeheim t'ontdekken,

En 't schuilende venyn te leezen uit de trekken

Van 't veinzende gelaat, uit zorg voor 't vorstlyk bloed.

Dat weet myn Held; hy polst de gronden van 't gemoed:

d'Ervarentheid heeft hem die kunst geleert voor dezen:

Hy wischt de Veinzery 't blanketsel van haar wezen,

En zift den schynvriend uit den trouwen onderdaan.

't Vermoeden tast het hert der landgenooten aan,

Doorsnuffelt overal de hoeken van 't geweten.

De Roomsche altaargenoot, verbittert en bezeten

Van kerkdrift, legt terstond door dwang de wapens neêr,

En moet zyn wooningen ontblooten van geweer.

Men slaat den handel van den paapschen huisvoogd gade:

Hy houd zich stil, bevreest voor 
Wilhems
 ongenade.

Zo slaaft de Koning voor zyn ryk en Jesus kerk:

De zaak, zo zeer verwert, geeft vaak zyn oordeel werk.

Nu juichen in Dublin de ware kruisbelyders,

Getrokken uit den klaauw der beulen, en bestryders

Van 't ongedwongen hert. de burger, eer gevlucht

In wildernissen en spelonken, daar de zucht,

Ten boezem uitgegalmt door d'onderdrukte volken,

Het gansche land vervulde, en steigerde aan de wolken,

Verlaat zyn ballingschap en keert vervrolykt weêr.

De zuster groet den broêr. de huisvrou kust haar heer,

De bruid den bruidegom. de kerker word ontsloten,

En slaakt het volk, wel eer ten moordhole ingestoten

Door Jakobs kerkgespuis. elk nadert met ontsag

Den koning, en begroet op dien gewenschten dag

Den Ryksverlosser, voor zyn voeten neérgeboogen.

De traanen biggelen langs 't aangezigt, ten oogen

Door blyschap uitgeperst. men ziet de maagden gaan

Met kranssen in de vuist, en glimmende eikeblaân,

Zo kunstig opgesiert met goude en zilvre zoomen.

Men plukt de lauren af, ontkleed de groene boomen,

En vlecht hun kruinsieraad om 
Wilhem Henriks
 hoofd.

Men paart de schelle snaar, die zyne daaden looft,

Aan 't vleiende muziek der hoofsche maagdekeelen.

Dublin, zo versch onteert door bloedige toneelen,

Waar op Gewetensdwang het moordgordyn ontsloot,

Verbeelt, (hoe keert de tyd!) in 't midden van den nood,

Een schouplaats van de vreugd. de vaders, d'oude mannen,

Gedrukt door 't slaafsgeweld van jonge kerktirannen,

Onteert, beschimpt, gehoont in hoogen ouderdom,

Genaaken, hangende aan hun krukken, styf en krom,

Den zetel van den Vorst, hun Heiland en Verlangen:

De blyschap slecht de vore en rimpels op de wangen:

't Geplooide vel staat glad en jeugdig door de vreugd.

Elk juicht den Veldheer toe: elk roemt zyn heldendeugd.

De voedsters vliegen met haar kindren langs de wegen:

't Onnoosle spruitje lacht, en schatert, door den zegen

In 't ingewand geraakt. de borsten, eer door schroom

En doodschrik uitgedroogt, maar nu van verschen room

Gezwollen, laaven 't hert der teedre zuigelingen.

Men ziet de schaaren naar de tempeldeuren dringen,

Wel eer met grendelen gesloten door 't geweld:

Zy volgen zy aan zy de schreden van den Held,

Die 't Heiligdom ontsluit, de verschherboude altaaren,

Verbryzelt door den haat der kerkgeweldenaaren,

Vertreden met den voet, verlichten 't hooge koor

Met heilig offervuur. de koning zelf gaat voor,

En knielt eerbiedig in den tempel voor Gods oogen;

Terwyl de Kruistolk dankt, en 't Opperste Vermogen

Den God, die wondren doet door koning 
Wilhems
 staal,

Met hooge toonen looft. zo galmt de tempelzaal

Door lofgezangen en godvruchtige gebeden.

De wakkre Vorst begeeft, na 't end der plegtigheden,

Zich weêr te velde, en grypt de heirbyl in zyn hand,

Om 't volk te leidèn daar de nood hem roept. men plant

D'ontrolde standers voor de muuren der rebellen:

En Wexfort, opgepropt met Iersche muitgezellen,

Verwacht den aanval niet van 
Wilhems
 krygsbanier,

Maar zet de poorten op voor Brit of Batavier.

't Getal van 't leger groeit door toegevloeide schaaren.

Men trekt naar Waterfort, dat, grenzende aan de baaren,

Den gryzen Zeemonarch, gewiegt door 't zwalpend zout,

Hoort ronken op zyn koets; of Thetis weelde aanschout,

Wanneerze, omsingelt van haar blanke waterreien,

En blonde dochtren, die de schulpkaros geleien,

Door Peleus arm gestreelt, zich bakert in de zon.

Men sticht de batery. men plant het grof kanon,

De koopre keelen op den top der aarde transsen,

Om 't ingezwolgen loot te braaken op de schanssen.

De torenwachter van de stad aanschout in zee

Een t'zaamgevoegt getal van zeilen naar de ree

Laveeren, en ontdekt zyn Opperhoofd die zaaken:

Die vleit zich zelf met hoop dat Vrankryks schepen naaken,

Om hulp te bieden aan Vorst Jakob in den nood:

Hy wacht zyn bystant van deeze ingebeelde vloot;

Maar schrikt, wanneer hy ziet de wapens van Britanje

Op zyde wimpelen afwaaijen van 't kampanje:

Dat voorval toomt zyn moed: zyn opzet word gestuit:

Hy geeft de vesten op, en trekt verslagen uit.

De Britten streeven in de muuren met hun vaanen,

Verwelkomt door 't gezang der juichende onderdaanen.

't Naburig Dunkannon, dat ook de koningsvlag,

Door Shovel aangevoert, voor 't strandgebergte zag,

Legt straks de wapens neêr, en zet de poorten open.

Men pleegt geen krygsgeweld. geen legerknaap mag stroopen.

Op lyfstraffe en de dood is d'overlast verboôn.

Zo hecht de dappre Prins de steden aan zyn kroon.

De Vorst, verheven door een reeks van krygsgelukken

En zegepraalen, die zyn tegenstanders drukken,

De hoop verteeren van zyn trotse weêrparty,

Die tegens reden slaaft voor Jakobs heerschappy:

Hy, die, ten top van eer gestegen door zyn daaden,

't Schuimbekkende gedrogt, met ketenen belaaden,

En, bloedende op den rug, gemuilband sleept ten toon,

Op 't spoor van Herkules, die monsters temde, een zoon

Des grooten Dondergods, als eer d'aaloutheid droomde:

Hy, die voor donderbus, voor speer noch sabel schroomde,

Maar zelf de dood trotseerde in 't brandende oorlogsperk,

(Dat tuig de jongste slag) blyft onvermoeid in 't werk.

Daar ryst een ruime stad in Ierland uit haar muuren,

Door sterkte en kracht vermaart ver boven haar gebuuren,

Door vestingboukunst en natuur tot tegenweer

Naar oorlogseisch gesticht: een sterkte, die wel eer

Het heir van Olivier, den rykstiran, braveerde,

En lang de bloedbanier des vorstenmoorders keerde,

Den waaren erfgenaam van 't Iersche ryk getrou;

Maar nu verandert in een bloedig moordgebou,

Waarin 's lands Hydra heerscht, tot schrik der kerkgezinden:

Daar 't wangedrogt, belust op moorden en verslinden,

De malsse spieren knaagt van 't uitverkoren volk,

En slypt de punten van den ouden Konings dolk.

't Is tyd, zo spreekt de Vorst, die Twistharpy te toomen,

En binnen Lymerik haar woeden voor te koomen,

Met uitgetogen zwaard te grypen by de keel,

En 't bloed te plengen op 't moorddadige toneel,

Eer ze alles wonde en dood' met scherpgewette klaauwen.

Op, op, myn Helden, laat uw krygsmoed niet verflaauwen;

Ontdekt den nachtspelonk van 't woedende gedrogt.

Hier zwygt de Prins, en maakt zich vaardig tot den togt.

't Geloof versiert zyn vaan, de Vryheid zyn standaarden,

Door zinnebeelden, die zyn oogmerk naakt verklaarden,

Op 't purper asgebeeld. het leger trekt door 't land,

Langs klaverbeemden, langs gebergte of waterkant,

En naakt den Schannon, die zyn groenbewasse zoomen,

En vruchtbre weien schuurt met kristallyne stroomen;

Hier had de twistgenoot zyn tenten opgerecht,

Om 't koninklyk gevolg te stuiten door 't gevecht;

Maar siddert, als zyn oog den glans van 't staal ziet blinken:

De moed, door vrees geraakt, begint in 't hert te zinken:

Hy geeft, op 't naaken van den voortogt, vuur; maar spilt

De vlammen van 't metaal. de kogel vliegt in 't wilt.

't Gezigt, benevelt door verbaastheit, mist in 't mikken.

De nacht bekleed de lucht, terwyl de muiters schrikken,

En voert de duisternis op vaale wieken aan:

Zy laaten op de plaats hun legerhutten staan,

En vlieden, door den nacht begunstigt, langs de wegen.

Zo ras Latonaas zoon, ter dagkoets opgestegen,

De zonnerossen mende uit Nereus ruimen schoot,

Ontfing de Vorst de maâr dat Jakobs leger vlood.

Hy ziet den bodem leêg, 't beschanste veld verlaaten,

De tenten onbewoont van ruiters of soldaaten.

De Heirvoogd wil geen tyd verliezen; hy bedekt

Den stroom met bruggen, daar zyn krygsmagt overtrekt,

Om 't opgevloekt geweld in Lymerik te dwingen,

En 't muitgenootschap in zyn schuilplaats naauw t'omringen.

Men werpt de schanssen op. men wroet in 't ingewand

Der aarde, ontsluit den grond, en spit aan allen kant,

Om 't krygsvolk in 't gezigt der vesting te begraaven.

Men ziet door 't gansche heir de metgezellen slaaven.

Elk bied zyn vriend de hand, en staat den makker by.

De stukken gaapen op de kruin der batery.

't Is alles vaardig om den vyand aan te vallen:

Maar hy, gemoedigt door de sterkte van zyn wallen,

Van voorraad, krygsbehoefte, en mannen wel voorzien,

Bezwykt niet, maar besluit om tegenstant te biên;

Ja, schoon hem 't noodlot dreigt met duizend oorlogsrampen,

Zelf tot den lesten man voor Stuarts zaak te kampen:

Dat zweert hy by 't altaar van Rome. elk stemt den eedt,

En maakt zich tot zyn dienst, op 't hoog bevel, gereedt.

Maar 
Wilhems
 leger volgt den toon der stormtrompetten.

Hier lost men het geweer. daar laad men de musketten.

Gins barst de veldkortou, en dondert slag op slag

Op kerk of torentrans. het bliksemt nacht en dag.

Men dryft de muiters uit rondeelen of reduiten,

Die weêr aan d'andre zy den fellen aanval stuiten,

En slaan 't bestrydend heir van schans of bolwerk af.

De groote 
Wilhem
 zwaait vol moed den legerstaf

In 't midden van den brand, en waagt te stout zyn leven,

Daar zo veel mannen voor zyne oogen deerlyk sneeven,

En smooren in hun bloet. zo word de stad bestreên.

Maar 't wankelbaar geluk, den dappren Held voorheen

Zo gunstig, draait zich om, en dient de stad met regen,

Met waterbuien, die, neêrstortende op de wegen,

Al 't omgelegen land verdrinken door den vloed.

De mannen zwemmen in de loopgraaf, daar de voet

Den vasten grond verliest, door 't opgezwollen water.

Op d'eene stortvlaag volgt straks d'andre met geklater.

Een zwarte sluijer dekt de zon en 't bruine zwerk.

De natte westwind voert den regen op zyn vlerk,

En zet, op Iris last, de hemelsluizen open,

Die, door de zee gestopt met water, overloopen,

En bruisschen nacht en dag. de luchtstroom plast op 't veld,

Spoelt wapens, legertuig en tenten door 't geweld

Der watergangen langs den akker. d'oorlogsrossen,

Bevracht met stormgevaart, met hout, en takkebossen,

Om voor de wal den vloed te dempen, waaden door

De regenplassen, en vergeeten 't rechte spoor.

Het water breekt de kracht van 't vuur, en bluscht de vonken.

't Salpeter zwelgt het nat. de heirschans legt verdronken.

De krygsman krimpt van koude, en beeft met natte leên.

Het vochtig element dringt door de rusting heên.

Het wapen druipt aan 't lyf. de vederbossen hangen

Verslenst, gelyk een bloem, die gistren, op 't ontfangen

Der zonnestraalen, al haar verwen, door 't penseel

Van vrou Natuur gemaalt, zag blinken op haar steel;

Maar heden, door een bui getroffen, heur sieraaden

Verdrinkt op 't vochtig land, en treurt met losse bladen.

De blanke borstplaat roest aan 't lichhaam door den damp.

De Vorst, bestreden van dien droeven oorlogsramp,

Rust, afgemat door zorg voor d'algemeene zaaken,

Door draven heene en weêr langs 't heir, vermoeit van 't waaken,

Op 't legerpaviljoen geharnast in zyn tent.

De Vryheid, die den Held voor haar beschermer kent,

Genaakt de bedsponde en de vorstelyke leden:

Zy had haar ouden rok, van boven tot beneden

Gescheurt, geschonden, en door Jakobs tiranny

Met burgerbloed beklad, verwisselt voor de zy

Die blyder verwen draagt: een helm met witte veêren

(Want rood, dat bloed gelykt, zou 't vreedzaam hoofd onteeren)

Versiert de blanke kruin: zy sluit in d'eene hand

Een lans, waar op de Hoed, haar wapen, staat geplant:

De slinke vuist omvat een bondel van plakkaaten,

Voorrechten, eer, tot rust der vreedzaame onderzaaten,

Door d'oude Koningen zo heilig ingestelt:

Zy buigt haar kniën voor den koninklyken Held,

En spreekt: doorluchte Prins, myn heil, myn welbehagen,

Voorstander van myn recht, hoe most ik onlangs klaagen,

Wanneer ik, door 't Geweld, myn vyand, aangevat,

Bestreên en overheert, in yz're banden zat.

't Geloof, myn zielsvriendin, lag aan myn zy gebonden,

En treurde om 't zelve lot. wy wierden bei geschonden,

Mishandelt en verkracht: maar God verdroot die zaak;

Hy nam door uwe vuist, grootmagtig Koning, wraak:

Gy landde om mynent wil gewapent uit de baaren;

Gy hebt den dwingeland bevochten met uw schaaren,

En zelf uw zegepraal getekent met uw bloed:

Uw vyand nam de vlucht: gy volgde met uw' stoet,

En bandde 't landgedrogt gekluistert uit de steden:

Zo hebtge in 't Iersch gewest voor myn belang gestreden:

Gy sloot myn boeijen los: noch blyft gy onvermoeit

In heldenarrebeid: uw vlyt, uw yver groeit

Van dag tot dag, en waakt voor myn vertreede rechten:

Nu wilt ge in Lymerik de Moordharpy bevechten:

Uw tenten ryzen uit haar schanssen voor de vest:

Gy houd myn vyandin gekerkert in haar nest,

Om wraak te neemen van d'elenden, die my drukken.

Maar, Prins, deze aanslag zal u heden niet gelukken,

Verschoon u zelf, en 't volk, dat op uw wenken draaft:

Gy hebt op dezen tyd genoeg voor my geslaaft:

Ik smaake alreê de vrucht van uw manhafte daaden:

Breek op, verlaat den muur, 't vertoeven zal u schaaden:

De wolkstroom breekt uw kracht, en sterkt het muitgespan:

Noch eens verplant uw tent, en voer de standers van

D'omringde wallen af: maar laat den moed niet daalen:

Een kleine krygsramp kan uw glori niet bepaalen:

Dit vrugteloos beleg verdooft haar luister niet:

Gy zult na korten tyd dit gansche ryksgebied,

En Lymerik, hoe sterk, verbinden aan uw wetten:

't Rechtvaardige geweer zal 't landgedrogt verpletten,

En ik den oorlogsgloed gedooft zien door uw hand;

Eer Ceres weder maait haar korenoogst van 't land.

Dit heeft een Godheid my van boven ingegeeven;

Haar adem bliezme in 't oor. ai wil niet wederstreven:

Gy stelde u steets gerust in Gods voorzienigheid;

Die wil dat gy terstont van dezen oever scheid,

En naar Britanje zeilt: de landzaat wacht den koning:

Het ryk, door u herstelt, verheerlykt door uw kroning,

Schreeuwt om uw wederkomst: de rust, de burgerstaat,

En 's lands gemeene best verwachten u, om 't quaad,

Dat noch in arbeid gaat, eer 't vruchten teelt, te smooren.

Gehoorzaam, groote Vorst, vertrek, en leen uwe ooren

Aan 't goddelyk besluit, dat voor uw welvaart waakt;

Verheug de Koningin, die naar uw byzyn haakt.

Vaar wel: ik ga: bescherm myn rechten als voorhenen.

De vroome Prins ontwaakt. waar zyt gy daar verdwenen?

Zo spreekt hy; keer weerom, ô schoone, ontvluchtme niet,

Ik minne u als my zelf, ô Vryheid, gy gebied

Myn herte; ik zal voor u myn bloed en leven waagen,

Ja sneeven voor uw zaak; gy zult my steeds behaagen.

Twee zusters houden my verbonden aan haar min:

De Vryheid en 't Geloof staan eeuwig in myn zin.

Hy treed naar buiten door de wacht der lyftrouwanten,

Die 't legerpaviljoen omringt aan alle kanten.

Zyn oorlogsklepper wacht gezadelt voor de tent,

En briescht op 's konings komst: hy stygt te paarde, en rent

Van 't eene regement naar 't ander langs de velden,

Bevochtigt door den vloed der wolken, daar de Helden

Het water kneden met hun voeten in de schans.

De plassen storten neêr, en vloeijen van den trans

Der bateryen, die de veldkortouwen draagen.

Myn legerhoofden, roept de Vorst, de regenvlaagen

Bestryden ons beleg, en vechten voor de stad.

De lucht, gezwollen door de druppels, giet haar nat

Met volle kruiken uit: wy moeten 't opzet staaken:

De loop van 't water stuit den voortgang van myn zaaken.

Elk voer' zyn troepen af in orde en net gestelt.

Men sla de bruggen, eer de Schannon hooger zwelt.

Men sleep de stukken van het bolwerk naar beneden.

Men span de rossen voor 't kanon, of laatze treden

Met legertenten op den sterken rug gelaân.

Men voer' de wagens aan. hy spreekt en 't is gedaan.

Zo trekt men van de stad met losse krygsstandaarden.

De schipbrug torst den last der hygende oorlogspaarden,

Die Schannons waterboord betreden met hun vracht,

En baant de wegen voor de koninklyke magt.

Men slaat de hutten neêr op drooge en vaste gronden.

Men plant de vaanen, van de stengen los gewonden,

Al waaijende in de vuist, voor yders legerstraat.

Zo ras het gansche heir op 't veld in orde staat,

Laat Koning 
Wilhem
, om zyn oogmerk te verklaren,

Zyn legerhoofden en den hoogen raad vergaâren.

De mannen treden in de veldtent zy aan zy.

Zit neder, zegt de Vorst, in 't ronde, en hoort naar my,

O metgezellen, die my gaaft doorluchte blyken

Van vroomheid op den togt. de staat der Britsche ryken,

Myn plicht, myn troonberoep vereischen dat ik weêr

Naar Londen zeile, en van den Ierschen bodem keer';

Ik blyve u dankbaar voor uw hulp en braave daaden:

Gy hebt myn aanslag steets, als schrandere oorlogsraaden,

Met oordeel in den nood gedient, de zaak met kracht

Van armen uitgevoert, en 't krygsbevel volbracht.

Nu zoude ik yder in 't byzonder, kon 't geschieden,

Den heirstaf schenken, om een leger te gebieden;

Maar dat ontbreekt myn magt. ik moet op dezen dag,

Eer ik de kust verlaat, het opperste gezag

Aan een van allen (laat myn keur u niet mishaagen,

En niemand belge zich, elk neem geduld) opdraagen.

Gy brave Ginkel, die het vaderlyke bloed,

Den overouden stam van Reede door uw moed

Verheerlykt, en dien naam u waardig maakt, tree nader.

Gansch Neerland is verplicht aan uw beroemden Vader,

Britanje aan uwe deugd. gy hebt my dienst gedaan,

Myn rechten op de grens van Schotland voorgestaan,

En Edenburg verplicht te knielen voor myn wetten.

Ik heb u menigmaal, op 't klinken der trompetten,

Zien vliegen in de vlam: ik kenne uw oorlogsstyl:

Ontfang dan uit myn hand, tot loon, de legerbyl.

Bevecht het landgedrogt naar eisch. gebruik uw oordeel.

Neem zachte middelen, kan 't wezen, tot uw voordeel,

En breng den muiteling door reden tot verdrag:

Maar zo geen goedheid geld, moet aanstonds slag op slag

Het vinnig landkrakkeel op dezen grond beslechten.

Besluit de wallen van myn vyand met uw knechten:

Ik laate een ryk getal van mannen tot uw dienst.

Neem krygslist by de hand, en val op 't onvoorzienst,

Eer 't iemand word gewaar, in steden of kasteelen

Den twistgenoot op 't lyf; gy moet zyn magt verdeelen,

Den hulptroep stuiten, waar gy kunt, in 't open veld:

Sny hem de wegen af. keer toevoer, graan, en geld,

Of 't geen den moed van 't volk kan sterken, uit de wallen.

Bezet uw posten wel. draag zorg voor overvallen.

Bewaar de steden, die myn sabel won. geef acht

Op alles, en bezet den muur met dubble wacht.

Bezorg 't geen dienstig is om tegenstand te bieden.

Vul magazynen op met kost voor d'oorlogslieden,

Met voêr voor 't legerros. ontdek van tyd tot tyd

Uw vyands krygsgeheim. betaal, beloon den vlyt

Der heirverspiederen door ryke en milde gaaven;

Zy zullen op uw last met groter yver draaven:

Voor alles handel zacht de burgers in de steên,

Den akkerman op't veld laat Roomsch noch Onroomsch reên

Noch oorzaak vinden om van overlast te klaagen,

Maar yder naar zyn lust en eigen welbehagen

Den Godsdienst pleegen: dwing 't gemoed der menschen niet.

Hou 't legervolk in toom, op dat'er niets geschied

Het geen den landzaat drukt; gy moet hem steeds verschoonen.

Pleeg straf naar krygsgebruik, maar laat verdiensten loonen.

Zo word het quaad gesmoort, zo queekt men deugden aan.

Volg, volg myn oorlogsles. 'k laat alles op u staan.

De dankbre Ginkel buigt zich voor den Vorst ter aarde:

Dewyl ik uit uw hand den legerstaf aanvaarde,

Zo zegt hy, en uw gunst myn plicht zo hoog waardeert,

Grootmagtig Koning, zal myn arm 't geen gy begeert,

En van myn degen eischt, steeds zoeken na te komen.

'k Zal trachten, naar uw les, de landplaag in te toomen,

En 't monster op den hals te treden met den voet.

Ik zal myn dankbaarheid betuigen door myn bloed,

Dat ik u schuldig ben: dat bloed, door u verheven,

Door u met heldendeugd gekoestert, doet my leeven,

Maar tot uw dienst; en 't zal nooit grooter eere, ô Held,

Genieten, als wanneer 't om uwe zaak langs 't veld

Met ruime plassen stroomt: dan zal ik zegepraalen,

En, stervende in myn plicht, uw gunsten eerst betaalen:

Maar zo my 't krygslot spaart, en ik verwinnaar keer',

Gy draagt de zege wech, u komt alleen al d'eer.

Elk wenscht den Held geluk, en zweert voor 
Wilhems
 zaaken:

Op Ginkels krygsbevel, met allen vlyt te waaken.

De krygsraad scheid van een. de Koning ryd naar 't strand.

De vloot legt zeilrede, en de voorwind rekt en spant

De doeken aan de steng. de legerlieden draaven,

Met krygsbuit in den arm geladen, naar de haven.

Men leid de paarden naar den oever by den toom.

Men sleept den wapenroof, den vyand aan den stroom

Der Boyne ontweldigt, naar de Britsche zeekasteelen.

De dochters van de zee, die Nereus ooren streelen,

De Nimfen steeken 't hoofd verheugd ter golven uit,

En schatren over 't zout met aangenaam geluit,

Zo ras de Koning naakt op zynen zegewagen.

Dit 's geen Sirenezang, bedekt met valsche laagen,

Waar voor Laërtes zoon met wasch zyne ooren sloot,

Om 't doodelyk gevaar te myden van zyn vloot;

Maar zuiver feestmuziek, dat 
Wilhems
 heldendaaden

Verheerlykt door de stem der juichende Najaden.

Men plant de vaanen, kloek verovert voor de vuist,

De witte Lelien, van purper bloed begruist,

Door zwaveldamp besmet, op 't hooge scheepskampanje,

En zeilt in zege naar den oever van Britanje.

Wat stoft d'aaloudheld op haar Jazon, die, tot spyt

Van Kolchis, 't Gulden Vlies, Gradivus toegewyd,

Den wachter van den boom, en sterke bosgedrogten

In 't heilig offerwoudt ontweldigde op zyn togten,

En sleepte Frixus gift van Fasis naar Atheen!

Gy roemt dit werk zo hoog, ô dichters: neen, ô neen,

Ik stem niet in dien lof, noch pryze Jazons degen:

Myn Held heeft grooter eer op dezen togt verkregen:

Hy zocht geen ryksjuweel 't ontvoeren over zee;

Maar landde, en bragt zyn schat, de Gulde Vryheid, mee,

En breidels, om geweld en zieldwang in te toomen:

Deze aanslag is gelukt; nu keert hy door de stroomen

Verwinnaar naar den troon; terwyl het volk, verblyd,

Den Ryksbehouder looft, van 't slaafsche juk bevryd:

Zo zal eerlang al 't land, na Jakobs nederlaagen,

In voorspoed bloeijen, en van zyn verlossing waagen.

De grijze Windvoogd dient den Koning op de zee,

En draagt de zeilen op zijn vlerken aan de ree.

De stranden grimmelen van duizend onderdaanen.

Elk groet den Troonmonarch, en uit zyn vreugd door traanen.

Elk schreeuwt: doorluchte Vorst, zyt welkoom aan uw kust;

Uw zorg, die nimmer slaapt, verwekt ons vrede en rust.

Gy gaat voor ons ten stryd, en keert verwinnaar weder,

Wy vallen uit ontsag voor uwe voeten neder.

Gy dwingt de Lelivaan, en Jakobs muitgespuis.

De bergen galmen na, en kaatsen 't feestgedruis

Elkandren vrolyk toe. de gansche Ryksstad, Londen.

Juicht als de Vorst genaakt; en tienmaal duizend monden

Gaan zwanger van zyn lof. de blyschap vliegt op straat,

En dartelt by 't gewoel in dien gewenschten staat.

Geen huys besluit de vreugd. de vuurtonelen branden,

Ontsteken door den gloed der blakende ingewanden

Van 't zegevierend volk. de Britsche Koningin,

Die goddelyke vrouw, die zelf als Priesterin,

Het offervuur ontsteekt op Jesus dankaltaaren,

Treed uit haar hofpaleis, bestuuwt van maagdeschaaren,

Den Koning in 't gemoed. de tabbert, ryk bestrooit

Met helder diamant, bezaait met paerlen, plooit

Om 't levendig albast, en dekt de blanke leden,

't Bezielde marmer, net van boven tot beneden

Op 't kunstigst door natuur gevormt. de borst, half naakt,

Ontdekt twee heuveltjes, sneeuwwit en gansch volmaakt,

Die, door de kracht der liefde en haare vreugd bewogen,

Steeds zwoegen op en neêr. de lonken van haare oogen

Verdoven 't eêl gesteent', dat uit haar vlechten straalt.

Geen Juno, die wel eer, ten wolktroon afgedaalt,

Langs groene velden vloog (als d'oude Dichters loogen)

Met paauweveeren, die, bezaait met Argus oogen,

Haar voerden op 't banket naast Thetis bruidegom:

Noch Pallas, die de kruin van Pelion beklom,

En trok ter feest, daar haar de trouverwanten noodden,

Vertoonden zich zo schoon voor 't oog der Oppergoden.

Het prachtig troonsieraad, de rykskroon, ryk van glans,

Beschynt haar kruin. zy draagt in d'eene vuist een krans,

Door hoofsche Jufferen gevlochten van laurieren,

Om 't zegepralend hoofd van heur gemaal te sieren.

Ze ontgespt de borstplaat van zyn schoudren met haar hand.

Zy licht den blanken helm van 't vorstlyk hoofd, en plant

De groene zegekroon op 
Wilhem Henriks
 haaren.

Zy leid hem naar de zaal, gestreelt door schelle snaaren

En klinkend feestmuziek; daar 't prachtig hofbanket

In goude vaten op de tafels word gezet.

Zy vlyd zich aan zyn zy. terwyl de Ridders eeten,

Verzoekt de Koningin zyn krygsbedryf te weeten,

En d'overwinning zelf te hooren uit zyn mond.

De Vorst voldoed haar eisch, en voed haar minnewond

In d'aadren door zyn tong. haar boezem klopt van binnen:

Het hert, door 't oor gestreelt, gevoelt de kracht van 't minnen.

Zo zag men Dido door Eneas krygsverhaal

Van liefde blaaken in Karthagoos ruyme zaal.

De schoone gemaalin valt onvermoeit in 't vraagen,

En Koning 
Wilhem
, om haare ooren te behaagen,

Ontvout haar alles 't geen zyn sabel heeft verricht.

't Genoegen van haar hert verklaart zich door 't gezicht.

Heb ik in 't Iersch gewest, zo spreekt de Vorst, gestreden;

Gy hebt dit ryk verplicht aan uwe dapperheden:

Gy hebt de Fransche vloot, ô moedige Amazoon,

Van deze kust gekeert: gy hebt de Britsche kroon

De rust van kerk en staat, 't gemeene beste, en 't voordeel

Der burgery beschermt door uw beleid en oordeel.

Gy hebt meer eer als ik, ô Krygsheldin, bestreên:

Uw oorlogswakkerheid, de vrouwen ongemeen,

(Want mannen zyn alleen tot krygsbedryf geboren)

Zal elks geloof eerlang verrukken onder 't hooren.

U voegt den staf van 't ryk te zwaaijen op den troon,

De legerbyl in 't veld: uw staat- en krygsgeboôn,

Vol wysheid, gaan 't verstand der vrouwen ver te boven.

Ik moet uw diensten, met onze onderdanen, looven.

Verdenk my niet dat ik u streel met vleiery;

Ik spreek van uwe deugd, ô schoone, naar waardy.

Toen 't nootlot my vergunde, ô Held, met u te leeven,

En teikende ons verbond, in 's hemels raad beschreven,

Zegt Koningin Mary, hebt gy myn ziel gevoed

Met wetenschappen, en het vrouwelyk gemoed

Uw staatles ingedrukt: gy toonde my door woorden,

Door redeneeringen, die steets myn hert bekoorden,

Den styl der heerschappye, en hoe men 't volk regeert:

Ik heb van u, myn Prins, al 't geen ik weet, geleert.

Zo spreekt men aan den disch. men vult de nektarschaalen,

Die, schuimende van wyn, met goude boorden praalen.

Men drinkt den voorspoed van het koninklyk geslacht.

Het feestgenootschap scheid in 't midden van den nacht.

De blyde morgenstond, bezaait met purpre roozen,

Begint, na 't zinken van 't gesternte, om hoog te bloozen,

En straalen op 't paleis te schieten van zyn trans.

De voerman van den dag, verschynt met schooner glans

Hoogmoedig op zyn kar, om 't zegefeest te vieren.

Men hangt den wapenbuit, de vaanen en banieren,

Den vyand in den stryd ontweldigt, aan den wand

Van Londens wapenzaal. de Leli houd geen stand:

De Britsche Roos verdooft den luister van haar bladen.

De Koning 
Wilhem
 zit, bestuuwt van hoofsche Raaden,

Gemeente en Edelliên, verheerlykt met de kroon,

Den staf en 't ryksgewaad, verheven op zyn troon.

Hoort toe, gy Heeren, die my helpt den rykslast schraagen,

'k Heb zaaken van gewigt u heden voor te draagen;

Zo zegt hy. (yder zwygt en luistert naar zyn woord.)

Hoe zeer uw rust, uw heil, uw vryheid my bekoort,

Is elk genoeg bekent. 'k heb, Heeren, maar met schroomen,

Alleen op uw verzoek, den schepter aangenomen:

En zocht my van dien last, doch vruchteloos, t'ontslaan.

Ik heb uw rechten naar vermogen voorgestaan,

En 't binnenlands krakkeel in 't Britsche ryk bevredigt;

Den Godsdienst, door 't geweld mishandelt en beledigt,

Ten tempel uitgejaagt, op 't hooge altaar herstelt.

Ik zeilde om uwe zaak naar Ierland, trok te veld,

En sloeg den vyand aan de Boyne met myn vaanen.

Ik heb veel vestingen, besproeit van burgertraanen,

Uw kerkgenooten, vrygevochten door myn staal.

Nu keere ik uit den stryd te rugge in zegepraal.

Gy ziet wy weder, maar met krygstropeen belaaden.

God sterkte, om uwent wil myn arm: van al myn daaden

Komt hem de zege toe; zyn gunst verdient deze eer.

Maar schoon ik op den troon, als overwinnaar, keer,

Wy zyn daarom 't gevaar, ô Ridders, niet te boven:

De nood vereischt noch meer, zo gy my wilt geloven.

Wy stryden met een Vorst, befaamt door oorlogsmagt:

D'ervarentheid gebied dat ik dien vyand acht.

De koning Lodewyk is groot en vol vermogen:

Gy hoort, hoe Duitschland, voor zyn voeten neêrgebogen,

Zyn zegestanders af ziet waaijen van de kruin

Der overheerde wal, en klaagt op 't smookend puin:

Hoe Karels erfgebied, door zo veel oorlogsplaagen

Geslingert, staat ten doel van krygsgeweld of laagen;

Maar bied kloekmoedig door de wapens tegenstand:

Die ruime landstreek grenst dicht aan myn vaderland;

Daar trekt myn Legerhoofd de Fransche benden tegen,

En dient den Landvoogd met zyn oorlogskunde en degen,

Om 't aangevoerde volk van Neêrlands grond te slaan.

Wy hebben, maar met leet, den uitslag klaar verstaan

Van 't jongst gevecht, waar in de bloem der mannen sneefde:

Daar 't nydig krygsgeluk myn wapenen weêrstreefde,

En d'ongelyke magt den vyand sterkte in 't veld;

Schoon Waldeks hoofdgezag, (gelyk 't gerucht ons meld)

Gestyft door dapperheid, de veldpost kloek verweerde;

En Kazimier, myn neef, 't geweld van Vrankryk keerde;

En zo veel helden, lang verheerlykt door hun vlyt,

Zich queeten voor den Staat, als leeuwen, in den stryd.

Dit droevig voorval maakt gansch Nederland verlegen.

Nu voegt aen yder in 't byzonder t' overweegen,

Wat diensten dat hy heeft genooten van dien Staat:

Die heeft zich zelf ontbloot van krygsvolk, om uw quaad,

Uw onheil, uw bederf, en slaverny te weeren:

Ik landde met die magt in 't ryk op uw begeeren.

De Nederlander heeft uw rechten met zyn bloed

Bezegelt, en uw kerk behouden door zyn moed.

Nu zucht in hoogen nood de Staat om oorlogslieden.

Gy moet den Batavier, ô Britten, bystant bieden,

Die 't alles waagde voor uw troon- en kerkbelang:

Want Vrankryks Koning zweert, door Neêrlands ondergang,

Door schennis, doorgeweld, en bloeddorst (ons gebleeken

Voor weinig jaaren) zich van uw bedryf te wreeken.

Dat dodelyk besluit, dat opzet moeten wy

Kloekmoedig stuiten, en de rust der burgery,

De zekerheid van 't ryk op 't heil der zeven Staaten

Stantvastig bouwen, en ons dienen van soldaaten.

Wy hebben oorlogsvolk van nooden in den nood:

Te land voor 't leger, en te water voor de vloot.

Wy moeten ons voorzien van schepen, om de stranden.

Van d'een tot d'andre kust te veiligen voor 't landen:

Want Vrankryks watermagt groeit aan van dag tot dag.

Wy moeten Lodewyk het hooge zeegezag

Betwisten, en uw recht beschermen op de baaren.

Ik kan u, Heeren, met een vry gemoed verklaaren;

Dat my uw voordeel meer behaagt als 't ryksgebied.

De naam van Koning, noch de kroon bekoortme niet;

Indien ik in dien staat, hoe heerlyk, hoe verheven,

Geen klaare blyken van myn zucht voor 't ryk kan geeven.

Ik zoek my zelven niet, maar uw belang alleen.

Al 't geen ik heden eisch, dat eisch ik voor 't gemeen.

Om dan met grooter ernst het oorlog voort te zetten,

Al d'ondernemingen van Vrankryk te beletten,

En onzen onderdaan te hoeden voor 't geweld;

Is 't nodig, dat gy zoekt naar middelen om geld

Te lichten, en voldoet de schult der legerknaapen:

Want geld in oorlogsnood is 't allersterkste wapen:

Dat moedigt den soldaat, dat wet zyn krygsgeweer,

Dat geeft zyne armen kracht. denkt, Heeren, dat uw eer,

De glori van myn ryk dit eischt van uw gedachten:

Uw overweging moet den staat van 't land betrachten.

't Gevaar, de nood vereischt een spoedig raadbesluit,

D'uitvoering boven al, op dat men 't onheil stuit'.

Veel Prinssen hebben zich in ons belang gewikkelt,

Door liefde tot uw Vorst en zucht voor 't ryk geprikkelt:

Elk houd zich tot uw dienst, ô Britsche Raad, bereid,

En wacht den spoed van 't werk uit uwe wakkerheid.

Laat dan de toestant van onze algemeene zaaken,

ô Ridders, ô Gemeente, uwe ingewanden raaken:

Maakt dat my niets ontbreeke. elk geeve in overvloed:

Dient my naar eisch met geld: ik diene u met myn bloed.

Maar om myn raadgesprek, ô Heeren, te besluiten,

Moet ik u noch in 't kort myn ongenoegen uiten.

De leste zeeslag, dien ik hoorde met verdriet,

En my gebootschapt wierde in 't veld, behaagt me niet.

Veel hebben daar zo laf hun' oorlogspligt vergeeten;

Ik moet door uwe hulp d'omstandigheden weeten.

Ik zal niet rusten, maar gebruiken al myn macht,

(De zaak is van gevolg) om die men houd verdacht

Te raaken in 't gemoed. zo word de schult veroordeelt,

Het krygsverzuim gestraft, tot yders lesse en voorbeeld.

Indien men 't quaad niet stuit, noch voorkomt in 't begin,

Zo loopt het spoedig voort, groeit aan en kankert in.

Hier is de glori van den landzaat aan gelegen.

Men moet met rypen raad de zaaken overweegen.

De vierschaar schreeuwt om recht, ziet vriend noch vyand aan,

Maar vonnist naar den eisch. gy hebt myn zin verstaan:

Ik zwyge, en laat de zaak uw yver aanbevolen.

Die heden recht besluit, hoeft morgen niet te doolen.

De kostelyke tyd, verwaarloost, keert nooit weêr.

Waakt op, beschermt uw heil, uw voordeel, en uw eer.

Na dat de Vorst aldus zyn aanspraak had besloten,

Wierd hy in 't raadvertrek begroet van alle Grooten.

De Britsche Ridderschap, de bloem der burgery

Betuigt haar dankbaarheid: elk roemt zyn heerschappy,

Zyn zucht en yver voor de rust der onderzaaten.

Elk geeft zyn stem om 't heir te sterken met soldaaten,

En volk in overvloed te brengen op de been:

Om geld te lichten voor den oorlogsman, en 't geen

De nood vereischt in deez' gevarelyke tyden,

Om met een grooter vloot den vyand te bestryden.

Al 't geen de Koning wil keurt hier de Ryksraad goed.

Men dankt hem boven al voor 't waagen van zyn bloed,

Voor d'overwinning, met zyn lyfgevaar verkreegen.

Elk looft zyn dapperheid, zyn gunst en 's hemels zegen.

Hoe neemt uw voorspoed aan, gelukkig Albion!

Hoe keert uw ramp in vreugd! hoe zal d'Oranje Zon

Met straalen van geluk uw Britsche Roos beschynen,

De nacht des oorlogs voor dat vredelicht verdwynen,

En 't kerkgeloof, besnoeit door Jakobs vloekverbond,

Zyn wortels meer en meer verspreiden in uw grond!

Hoe zal de welvaart van uwe onderdaanen bloeijen,

De rykdom, door dien gloed gekoestert, weelig groeijen!

Maar gy, ô muiters, die noch dolende en verblind,

Uw eige vryheid haat, en Stuarts dwang bemint,

'k Wensch dat die heldre glans, ô afgedwaalde schaaren,

De mist van dwaasheid in uw zinnen op mag klaaren:

Gy tracht vergeefs den Vorst te stooten van den troon,

En Jakob in zyn plaats te sieren met de kroon:

Het zy uw haatlust werkt door heimelyke listen,

Of vrientschaps valschen schyn, gy zult uw tyd verquisten,

Uw kosten spillen, want de waarheid, snel ter been,

Vervolgt en achterhaalt de logen in 't gemeen.

De schrandre Ryksraad waakt voor 't koninklyk vermogen,

Voor 
Wilhems
 troongezag met meer dan Argus oogen:

Het zy uw boosheid staat door openbaar geweld,

Ten dienst van Jakobs zaak, naar 't kroonrecht van den Held;

Gy slaaft, gy woelt vergeefs als krachtelooze wormen.

Een rot van reuzen tracht den hemel te bestormen,

De magt der Oppergoôn te dwingen: Tifon, trots

Op honderd hoofden, bouwt en stapelt rots op rots,

Maar moet, zo ras Jupyn de bliksemtoorts laat blinken,

Met al zyn muiters in den afgrond nederzinken,

En onder 't stormgevaart versmooren door den slag.

Zo stort hy in een poel van rampen, die 't gezag

Der hooge mogentheid vermeetel durft braveeren.

Maar laat ons tot de zaak van 't ryk, ô Klio, keeren,

En zien met welk een vlyt de Britsche landzaat draaft,

En voor 't belang der kerke en 't recht der volken slaaft:

Wy zullen, maar met vreugde, elks bezigheid aanschouwen.

Men sticht'er plaatsen om de kielen op te bouwen,

Scheepstimmerwerven, naar den eisch van 't werk verdeelt.

De wakkre werkman, dien zyn arbeid nooit verveelt,

Hakt met de byl in 't hout, en klooft de Noordsche boomen,

Om met een waterheir te zwemmen door de stroomen,

En 't zeevolk in den buik te sluiten op de reis.

De houte vesting ryst, gelyk een hofpaleis,

Of hooggebout kasteel, of steenrots uit de baaren.

Het woelt aan allen kant van hygende arbeidsschaaren,

Men houwt, men bonst, men klopt op yzer of metaal.

Een ander schildert vlag en wimpel, om, tot praal

Op mast en steng geplant, te waaijen van de schepen.

Men ziet'er die naar boord de zeekortouwen sleepen,

Om 't holle stroomgevaart, de schuilplaats van de dood,

Te vullen met hun vracht. daar voert men kruit en loot,

Kardoezen, kogels, schroot, gevulde handgranaaten,

Pistoolen, muskettons op wagens langs de straaten.

Men leegt de wapenzaal, en 't magazyn van 't land.

Men ryd met ankertou, met kabels, lopend want,

Genaaide zeilen naar de werf der zeekasteelen.

De werftrom dreunt langs 't land, om 't oor van 't volk te streelen,

Het hert te moedigen, om vry en ongeprest,

Door eigen lust gewekt, voor 't algemeene best,

Ten dienst van 't vaderland, te trekken op de vlooten.

Een ander wil te land zyn oorlogsroem vergrooten,

En tekent op de rol des hopmans, welgemoed

En onbeschroomt, zyn naam. zo groeit de waterstoet,

En landmagt dag op dag door 't klinken van de schyven.

De koning 
Wilhem
 ziet de wakkre krygsbedryven,

Den yver van zyn volk, de voorzorg van den Raat,

De drift der burgery, en arbeid vroeg en laat

Om door zyn kroongezag de zaaken voort te zetten:

Dat geeft den handel klem, dat kan de geesten wetten,

De krachten van den arm verdubblen onder 't werk:

De lust en yver maakt zelfs krachteloozen sterk,

En styft de zenuwen der slaavende arbeidsmannen:

Hoe veel verscheelt de staat der woedende tirannen

Van vroome Vorsten, die, zachtzinnig in 't gebied,

Den burger en zyn rust beminnen! het verdriet

Den onderdaanen nooit op hun bevel te draaven;

Men zietze uit zuivre liefde, uit zucht, uit vrientschap slaaven

Voor 't heil des Konings, dat elk hoog waardeert en schat:

Maar hy, die 't purpre kleed met burgerbloed beklad,

Het recht der volken schend, en, tegens alle wetten,

Den voet tracht op den nek der burgery te zetten,

Word zonder lust gedient, maar slechts uit vreeze en schrik:

Men siddert onder 't juk en beeft elk oogenblik;

Men arbeid, maar met angst, beducht voor dood ofketen;

Daar d'ander zingt en queelt, gerust, en nooit bezeten

Van schromende achterdocht. ô groot verschil! maar gy,

Die dwaas uw zetel bouwt op snode tiranny,

Uw zuil zal storten, door dien grondslag nooit bestendig:

Maar heerschappy, op deugd gegrondvest, staat onendig.

Juich dan, ô Engeland, gelukkig door een Vorst,

Die steets uw heil betracht, en liefkoost in zyn borst!

Volherd in uwen plicht, verloste landgenooten:

Zo blyve uw heiltoneel voor ewig opgeslooten:

Zo werde uw rykstroon nooit gedreigt met ondergang:

Dat wenscht myn Zangheldin, die met haar heldenzang

Uw Koning volgt op 't spoor, en maalt zyne oorlogsdaaden,

Zyn krygskunde, en beleid in 't heerschen, op haar bladen:

Die met vermaak uw vlyt en bezigheid aanschout,

Uw deugden looft, waar op de Koning zich betrout.

Nu ziet men dagelyks gezanten binnen Londen

Verschynen, naar den Teems door Vorsten afgezonden,

Die 
Wilhem
 op den troon begroeten met ontzag:

Elk offert aan zyn dienst al 't geen zyn staat vermag.

De Deensche kroon vooral belooft hem hulp te bieden,

Zyn magt te sterken door getal van oorlogslieden,

Indien 't de nood vereischt: zo word aan allen kant

Zyn ryksrecht voorgestaan, de rust van Engeland

Verdedigt, om Europe in deez' verwerde tyden

Voor 't smertende oorlogsjuk van Vrankryk te bevryden.

Maar bovenal de Staat van 't gansche Nederland

Betuigt hier, door den mond van zynen Afgezant,

De vreugd der Hoofden en de zucht der onderdaanen.

Die Staat, geslingert door een buy van krygsorkaanen,

Gedreigt door 't Fransche zwaard, dat, blinkende uit de schee,

Den band van vrientschap en de burgerlyke vreê

Aan stukken snyd en kerft, doch tegens recht en reden,

Neemt toevlucht tot den Vorst in zo veel zwarigheden,

En smeekt zyn bystant in dien hoogen nood: dat raakt

De koninklyke ziel, die reeds van yver blaakt

Om 't vaderlyk gewest te dienen met zyn leven:

Hy, door verdienste als Hoofd van 't Britsche ryk verheven,

Slaaft wel voor 't voordeel van den landzaat in 't gebiedt,

Maar 't heil van Nederland vergeet zyn vrientschap niet.

Hy hoort hoe d'oorlogstoorts, door Vrankryks haat ontstoken,

De dorpen legt in d'asch: hoe Karels velden rooken,

En 't Spaansche Nederland de vonken van dien gloed

Moet lesschen door een stroom van 't burgerlyke bloed:

Hoe Wreetheid, uit haar hol of kerker losgebroken,

De staale kluisters breekt van duizend naare spooken,

En sleeptze van beneên gewapent voor den dag:

Dat onheil deert zyn hert: hy hoort van ver 't geklag,

De naare zuchten der mishandelde onderzaaten:

Hy vreest voor 't vaderland en Neêrlands zeven Staaten,

Nabuuren van 't gewest, daar 't monster, helsch van aart,

Zyn moordbazuinen steekt, en vrou noch kinders spaart,

Maar zwaait den dolk aan 't hoofd der onderaardsche benden.

Die dodelyke maâr, vol rampen en elenden,

Beweegt den Britschen Vorst, in zulk een hoogen nood,

Naar d'overzeesche kust te zeilen met zyn vloot,

Om 't volk met raad en daad kloekmoedig by te springen,

En 't opgevloekt geweld, eer 't zegepraalt, te dwingen.

Hy treed in 't raadpaleis, en maakt aan 't Parlement,

Den hoogen Raad van 't ryk zyn overtogt bekent.

Elk keurt zyn oogmerk goed, en zweert by Gods altaaren,

Zyn kroonrecht voor den roof des vyands te bewaaren;

De schoone Koningin te dienen met beleid

In 't wigtig ryksgebiedt, terwyl de Koning scheid;

Maar boven al 't verraad, dat Jakobs vrienden stichten,

T'ontdekken, en 't bedrog zyn masker af te lichten.

Elk steld zyn goed en bloed voor 
Wilhems
 zaak te pand.

De rykseed word gestaaft, bezegelt hand aan hand

De Koning maakt terwyl zich vaardig met zyn Grooten,

Met al zyn Edelliên, zyn hoofsche togtgenooten,

Pilaaren, die, al t'zaam tot staatlast opgegroeit,

Den rykstroon schraagen schoon het onweer raast en loeit;

De bloem der Ridderschap, der Hertogen en Graaven,

Verheerlykt door hun moed en ongemeene gaaven;

Zelf Ormonds Hertog maakt zich tot den togt gereet,

Met Nortfolk, die voor 't recht op 't hooge raadhof zweet,

Met Dorzet, Devonshire, en duizend eedle Heeren;

En hy, wiens kerkgezag de Londenaaren eeren,

De Bisschop, volgt den Vorst; met Bentink, door zyn deugd

De gunst des Konings waard; en Ouwerkerk, de vreugd

En luister van zyn stam, uit Nassausch bloed gesproten.

Elk munt op 't prachtigst uit. de jonge Britsche loten,

Beroemde telgen van den vaderlyken stam,

Wier deugd, als dierbaar goud, geloutert door de vlam

Des oorlogs, heerlyk schynt, en flikkert uit hunne oogen,

Verzoeken, voor den voet des Konings neêrgebogen,

Zyn gunst, om neffens hem te zeilen van de kust:

Elk pronkt in 't hofgewaad, op 't sierlykst uitgerust.

Elk groet zyn minnares, en plukt voor 't lest de roozen

Van haar albaste wang: de hoofsche juffers bloozen,

Of 't aangezigt verbleekt op 't scheiden van den vriend,

Die wel haar schoonheid eert, maar ook zyn Koning dient.

Zo streelt de Vorst zyn lief, de roem der Koninginnen,

Her voorwerp, al de lust van zyn verliefde zinnen.

Maria kust haar Heer, en zegt: vaar wel myn Prins,

Myn lief, myn Troongenoot, trek hene, ik zoek geensins,

Nu gy naar Neêrland zeilt, uw opzet om te stooten:

Ik min dien vroomen Staat en al zyn landgenooten;

Hun vrientschap staat noch versch geschreven in myn hert:

Hun rust bekoort myn ziel: hun onrust baart my smert.

Verdedig burgerrecht en vryheid door uw standers,

Bescherm den tempel en uw trouwe vaderlanders,

En 't zuivre kruisaltaar, door Jesus bloed gewijdt:

Verydel 't oogmerk van den vyand, die, door spyt

Gezwollen, 't heiligdom des Heilands durft belaagen;

Ja keer in zulk een staat op uwen zegewagen

Naar Londens hofpaleis; dan zal ik, wel gemoed,

Vervrolykt door uw komste, omsingelt met een stoet

Van hoofsche jufferen, met fluiten en schalmeien,

En streelend feestmuziek, u naar den troon geleien.

Wy zullen onderwyl door zuchten, door gebeên

En heilig koorgezang, met neêrgeboge leên

Voor 't brandende offervuur in Godgewyde kerken,

Den voorspoed van uw togt steets zoeken uit te werken.

Zo spreekt de Ryksvorstin. de Koning drukt haar mond,

Terwyl een zuivre vlam zyne ingewanden wond,

En blaakt de groote ziel: hy wil, maar kan niet scheiden.

De mannen werken om den toestel te bereiden.

De schepen zeilen door den Teemsstroom met hun vracht.

Al 't geen de reis vereischt word naar de kust gebracht,

De ryksvloot toege voert met volgel de sloepen.

Vorst 
Wilhem
 ryd naar zee. de Britsche burgers roepen,

En schreeuwen overluit: Vaar wel, ô wettig Heer,

Vecht voor den nagebuur, en keer verwinnaar weêr.

De huizen loopen leeg; daar kinders, mans en vrouwen,

Begeerig om 't vertrek des Konings aan te schouwen,

De grimmelende straat betreden in 't gewoel.

Zelf d'oude gryzaart kruipt op krukken van zyn stoel,

En voegt zich by 't gedrang met loome en manke schreden.

Veel' volgen zelfs naar strand, om hun genegentheden

Te toonen aan den Vorst. daar vliegt de bootsgezel.

Hier toont matroos zyn vlyt, en klimt gezwind en snel

Langs touwen in de mast, om 't zeildoek vast te binden.

De Britsche Koning naakt den oever met zyn vrinden,

En prachtig hofgezin. de ryksvloot steekt in zee.

De Windvoogd blaast in 't zeil, en 't oog verliest de ree.

't Was winter als de Vorst den togt had voorgenomen:

Dan buldert Eolus, en geesselt Nereus stroomen

Met onweerbuijen, dat de zeegolf schuimt en bruist,

En schokt de watervest, daarze op de baaren kruist.

De norsse gryzaart bonst de bergspelonken open,

En slaakt de muiters, die de zeekasteelen sloopen,

Wanneer zyn gramschap raast. de holle waterrots,

Geslingert, ryst of daalt door 't felle zeegeklots.

Dan stort de Noordewind, door 't zinken van zyn veder,

Met ysselyk geloey, op 't zwalpend pekel neder:

Hy roert het water om, en jaagt de zee, verwoed,

Op strand of steenklip aan. die zwaare tegenspoed

Bestryd den Britschen Vorst, in 't zeilen op de baaren,

Gelyk Anchises zoon, gezolt door zeegevaaren.

Maar d'Opperkoning, die voor 
Wilhems
 leven waakt,

Gezeten op zyn troon, die van saffieren blaakt,

En dierbaar diamant, vol schitterende glanssen,

Van d'englewacht bestuuwt, ziet neder uit de transsen

Van 't heilig hofpaleis, terwyl de wind zo fel

Den vroomen Held bestormt: hy spreekt tot Michaël,

Zyn bode, en opperhoofd der hemelsche staffieren.

Gy moet van stonden aan op vlugge pennen zwieren,

En zweeven door de lucht, myn Michaël, vlieg heen,

Schiet straks uw vlerken aan, daal vaardig naar beneên:

Myn zoon, myn lieveling zwerft op d'ontroerde plassen,

Bescherm den Koning, eer de stormen hem verrassen;

Eer 't opgezwollen zout hem en zyn waterstoet,

De bloem van 't ryk verslinde, en dompele in den vloed.

Gy zult hem door myn magt een trouwe leidsman strekken,

En met een hemelwacht van Cherubynen dekken,

Ja voeren op uw wiek den Held naar Nederland,

Den Staat, daar 't heilig vuur op myne altaaren brand,

Waar voor zyn vroomheid slaaft: gy hebt hem steeds voor dezen,

Uw gunst, ô Michaël, door myn gezag beweezen,

Voor waterstorm, voor vuur, voor loot, en oorlogszwaard,

Of't geen zyn leven dreigde, op 't hoog bevel, bewaart.

Ik wil door zynen arm myn tempelkooren stichten:

Zyn yver strekt een zuil, waar voor 't geweld zal zwichten

Van hem, die redeloos myne uitverkore Bruid

Schoffeert, en na dien hoon in staale banden sluit:

Die 't heiligdom verwoest door kerkgeweldenaaren,

En vrolyk danst op d'asch van myn verbrandde altaaren.

Gy moet myn gunstgenoot geleiden naar de ree.

Maar als gy d'oevers naakt van Neêrland, zal de zee,

Geslingert door 't gedruis der felle Noordsche buijen,

De schots van 't blinkende ys als hooge bergen kruijen:

Ik wil voor al myn vriend behouden in dien nood,

Als hy door nevels dryft, en waggelt in zyn boot.

Zo spreekt de Majesteit, die 't al beheerscht, hier boven.

De Kooren juichen voor den oppertroon, en looven

De goddelyke gunst. Gods hoftrouwant streeft voort,

Op 't steeken der bazuin, uit 's hemels ruime poort,

Met duizend Engelen, getrouwe en dienstbre zielen.

Een heilig licht beschynt de koninklyke kielen,

Zo ras de hemelwacht, die voor den Koning waakt,

D'ontroerde golven, daar de ryksvloot dwaalt, genaakt.

Vorst Michaël bestraft de winden, streelt de stroomen,

In 't bruizen, met zyn staf, om 't woeden in te toomen,

't Geweld te breeken, en den onverschrokken Held,

Wiens moed geen water schroomt, noch vuur in 't oorlogsveld,

Te voeren naar de kust, op 't goddelyk behagen.

Zo krygt de zeegezel, geschokt door wintervlaagen,

Den strandberg in 't gezigt, maar word door 't ys gestuit,

Dat aan den oever dryft. de braave Vorst besluit

Van boord te stappen, en, in 't midden der gevaaren,

Door kracht van riemen 't ys te breeken op de baaren.

De trousten volgen in de boot. een dikke damp,

Een nevel dekt de lucht, en baart weêr ramp op ramp,

Terwyl de zeeman roeit. men ziet de zonnestraalen,

Ontluistert door de mist, bedroeft in 't pekel daalen.

De druppels druipen van God Febus pruik in zee.

De bruine nacht verschynt, maar voert geen sterren meê,

Noch hemellichten, die den vaalen nachtrok sieren.

Zo doolt het Licht der kerke aan 't strand der Batavieren

In 't duister door den vloed: maar 't hemelheir geleid

Na zo veel zwarigheên, door Gods voorzienigheid,

De boot door ys en mist behouden aan de stranden;

Daar 
Wilhem Henrik
 en zyn rampgenooten landen.

Hier staat een boumans hut, een arm en slecht gebou,

Daar treed de Koning in, doornat en styf van kou.

De huiswaerd sprokkelt hout en spaanders by de wegen,

En legt zyn dragt aan 't vuur, tot 
Wilhems
 dienst genegen.

Hier draagt geen gulde stoel het lichhaam van den Vorst;

Maar slechts een oude bank, vergaan en vuil bemorst,

Vernoegt den Troonmonarch in 't droogen van zyn leden.

Men ziet geen wandtapyt, noch hoofsche kostlykheden,

Maar kouter, schup en spa. hier word geen hofbanket,

Maar boere mondkost, op den manken disch gezet

In houte nappen, door den ouderdom versleten.

Zo zag men God Merkuur met Jupiter gezeten,

Al spyzende, onder 't dak van Baucis, door haar man

Met riet en stro gedekt: die geeft al wat zy kan,

Schaft moes voor Goden in gebrokene aarde vaten,

In steene schotelen, en 't smaakt hun boven maaten.

De Koning 
Wilhem
 dankt den landman als hy scheid:

De blyde tyding van zyn overkomst verspreid

Zich straks door 't gansche land, en brengt aan alle kanten

Den burger op de been. de troep der lyftrouwanten,

Voor af gezonden, rent den Troonvoogd in 't gemoet.

Geleerde Zusters, die myn heldenveder voed

Met stroomen uit de bron van Helikon; Godinnen,

Die door uw zangen streelt God Febus oor en zinnen,

Begunstigt hier myn toon, op dat ik recht verhaal

't Gejuich der burgerye, en Hollands zegepraal.

Eynde van het zesde Boek.

